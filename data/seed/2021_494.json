{
  "id": "2021:494",
  "type": "statute",
  "title": "Bekendtgørelse om begrænsning af anvendelse af visse farlige stoffer i elektrisk og elektronisk udstyr i EU",
  "short_name": "BEK H#LOKDOK04",
  "status": "in_force",
  "issued_date": "2021-03-22",
  "url": "https://www.retsinformation.dk/eli/lta/2021/494/xml",
  "description": "Retsinformation source. DocumentId=DD000045; AccessionNumber=B20210049405; Characters preserved in NFC; ASCII fallback used only for key/file generation.",
  "provisions": [
    {
      "provision_ref": "1:1",
      "chapter": "1",
      "section": "1",
      "content": "§ 1. Denne bekendtgørelse finder anvendelse på elektrisk og elektronisk udstyr (EEE), jf. § 2, nr. 4, som hører under produktkategorierne i bilag 1, samt reservedele og kabler hertil. Stk. 2. Bekendtgørelsen omfatter ikke følgende: 1) Udstyr, som er nødvendigt for beskyttelsen af medlemsstaternes væsentlige sikkerhedsinteresser, herunder våben, ammunition og krigsmateriel fremstillet specifikt til militære formål. 2) Udstyr, der er udformet til opsendelse i rummet. 3) Stationære industrielle værktøjer i stor skala. 4) Faste installationer i stor skala. 5) Transportmidler for personer eller varer, undtagen elektriske tohjulede køretøjer, som ikke er typegodkendt. 6) Mobile ikke-vejgående maskiner, der udelukkende gøres tilgængelig til erhvervsmæssig brug. 7) Aktivt, implantabelt medicinsk udstyr. 8) Solcellepaneler beregnet til anvendelse i et system, som udformes, samles og installeres af fagfolk til permanent anvendelse på et defineret sted med henblik på at producere solenergi til offentlige, erhvervsmæssige, industrielle anvendelser og anvendelser til boligformål. 9) Udstyr, der specifikt er udformet udelukkende med henblik på forskning og udvikling, som kun gøres tilgængelig mellem virksomheder. 10) Udstyr, der specifikt er udformet til, og som skal installeres som en del af en anden type udstyr, som er udelukket fra eller ikke henhører under denne bekendtgørelses anvendelsesområde, som kun kan fungere som en del af dette udstyr, og som kun kan erstattes af udstyr, der er udformet på samme specifikke måde. 11) Pibeorgler. Stk. 3. Bekendtgørelsen omfatter ikke udstyr, som importeres af private til egen, ikke-erhvervsmæssig brug."
    },
    {
      "provision_ref": "1:2",
      "chapter": "1",
      "section": "2",
      "content": "§ 2. I denne bekendtgørelse forstås ved: 1) Aktivt, implantabelt medicinsk udstyr: Ethvert implantabelt medicinsk udstyr som defineret i § 1, stk. 2, nr. 3, i bekendtgørelse nr. 1264 af 15. december 2008 om aktivt, implantabelt medicinsk udstyr frem til den 26. maj 2021, herefter art. 2 i forordning (EU) 2017/745 om medicinsk udstyr. 2) Bemyndiget repræsentant: Enhver fysisk eller juridisk person, der er etableret i EU, som har modtaget en skriftlig fuldmagt fra en producent til at handle på dennes vegne i forbindelse med varetagelsen af specifikke opgaver. 3) Bringe i omsætning: Tilgængeliggørelse af elektrisk og elektronisk udstyr i EU for første gang. 4) Elektrisk og elektronisk udstyr: Udstyr, som er afhængigt af elektrisk strøm eller elektromagnetiske felter for at kunne fungere, og udstyr til produktion, transmission og måling af elektriske strømme og elektromagnetiske felter, og som er bestemt til brug ved en spænding på højst 1.000 volt for vekselstrøms vedkommende og 1.500 volt for jævnstrøms vedkommende. Ved afhængigt forstås behov for elektrisk strøm eller elektromagnetiske felter for, at det elektriske og elektroniske udstyr kan opfylde mindst én af dets tilsigtede funktioner. 5) Erhvervsdrivende: Producenten, importøren, forhandleren og den bemyndigede repræsentant. 6) Faste installationer i stor skala: En stordimensioneret kombination af forskellige typer af apparater og, hvis relevant, andet udstyr, der samles og installeres af fagfolk med henblik på permanent anvendelse på et på forhånd fastsat og dertil indrettet sted, og som afmonteres af fagfolk. 7) Forhandler: Enhver fysisk eller juridisk person i forsyningskæden, bortset fra producenten eller importøren, som gør elektrisk og elektronisk udstyr tilgængeligt på markedet. 8) Gøre tilgængelig på markedet: Udbyde elektrisk og elektronisk udstyr med henblik på distribution, forbrug eller anvendelse i EU som led i erhvervsvirksomhed mod eller uden vederlag. 9) Harmoniseret standard: En standard vedtaget af et af de europæiske standardiseringsorganer, der er anført i bilag I til Europa-Parlamentets og Rådets direktiv 98/34/EF om en informationsprocedure med hensyn til tekniske standarder og forskrifter, efter anmodning fra Kommissionen i henhold til artikel 6 i direktiv 98/34/EF. 10) Homogent materiale: Enten et materiale af fuldstændig ensartet sammensætning eller et materiale, der består af en kombination af materialer, som ikke kan skilles ad eller splittes til forskellige materialer ad mekanisk vej, såsom ved skrue-, skære-, knuse-, male- eller slibeprocesser. 11) Importør: Enhver fysisk eller juridisk person, der er etableret i Unionen, som bringer elektrisk og elektronisk udstyr fra ikke EU-medlemsstater i omsætning i EU. 12) Industrielle overvågnings- og reguleringsinstrumenter: Overvågnings- og reguleringsinstrumenter udarbejdet udelukkende til industriel eller professionel brug. 13) Kabler: Alle kabler med en nominel spænding på højst 250 volt, der tjener som en forbindelse eller en forlængelse med henblik på at forbinde elektrisk og elektronisk udstyr til det elektriske net eller forbinde to eller flere elektrisk og elektronisk udstyr med hinanden. 14) Medicinsk udstyr: Medicinsk udstyr som defineret i § 1, stk. 2, nr. 1, i bekendtgørelse nr. 1263 af 15. december 2008 om medicinsk udstyr frem til den 26. maj 2021, herefter art. 2 i forordning (EU) 2017/745 om medicinsk udstyr. 15) Medicinsk udstyr til in vitro-diagnostik: Medicinsk udstyr til in vitro-diagnostik som defineret i § 1, stk. 2, nr. 2, i bekendtgørelse nr. 1269 af 12. december 2005 om medicinsk udstyr til in vitro-diagnostik. 16) Mobile ikke-vejgående maskiner, der udelukkende gøres tilgængelig til erhvervsmæssig brug: Maskiner med en indbygget strømkilde eller med et friktionsdrev med en ekstern strømkilde, hvis drift enten kræver mobilitet eller en kontinuerlig eller semikontinuerlig flytning mellem en række faste arbejdspunkter under arbejdet, og der udelukkende gøres tilgængelig til erhvervsmæssig brug. 17) Producent: Enhver fysisk eller juridisk person, som fremstiller elektrisk og elektronisk udstyr eller får elektrisk og elektronisk udstyr udformet eller fremstillet og markedsfører det under sit navn eller varemærke. 18) Reservedel: En separat del af elektrisk og elektronisk udstyr, som kan udskifte en del af det elektriske og elektroniske udstyr. Elektrisk og elektronisk udstyr kan ikke fungere efter hensigten uden den pågældende del af det elektriske og elektroniske udstyr. Elektrisk og elektronisk udstyrs funktionsdygtighed genetableres eller øges, når den pågældende del erstattes af en reservedel. 19) Stationære industrielle værktøjer i stor skala: En stordimensioneret samling af maskiner, udstyr og/eller komponenter, som fungerer sammen med henblik på én bestemt anvendelse, installeres permanent og afmonteres af fagfolk på et givet sted, og som anvendes og vedligeholdes af fagfolk i et industrielt produktions-, forsknings- eller udviklingsanlæg. 20) Teknisk specifikation: Et dokument, der fastsætter tekniske krav, som et produkt, en proces eller en tjeneste skal opfylde. 21) Tilgængeligheden af et alternativ: Et alternativs evne til at blive fremstillet og leveret inden for en rimelig periode i forhold til den tid, det kræver at fremstille og levere de i bilag 2 nævnte stoffer."
    },
    {
      "provision_ref": "2:3",
      "chapter": "2",
      "section": "3",
      "content": "§ 3. Det er forbudt at bringe elektrisk og elektronisk udstyr, herunder kabler og reservedele, i omsætning, hvis udstyret indeholder et eller flere af de i bilag 2 nævnte stoffer i koncentrationer, der er højere end de i bilag 2 angivne koncentrationer, jf. dog stk. 2-6. Stk. 2. De anvendelser af stofferne, der er oplistet i bilag 3 og 4, er tilladt i den udstrækning og i den gyldighedsperiode, som bilag 3 og 4 fastsætter. Stk. 3. Stk. 1 finder ikke anvendelse på: 1) Medicinsk udstyr og overvågnings- og reguleringsinstrumenter, som er bragt i omsætning før den 22. juli 2014. 2) Medicinsk udstyr til in vitro-diagnostik, som er bragt i omsætning før den 22. juli 2016. 3) Industrielle overvågnings- og reguleringsinstrumenter, som er bragt i omsætning første gang før den 22. juli 2017. 4) Alt andet elektrisk og elektronisk udstyr, der var uden for anvendelsesområdet af bekendtgørelse nr. 284 af 24. marts 2011 om begrænsning af import og salg samt fremstilling til eksport inden for EU af elektrisk og elektronisk udstyr, der indeholder visse farlige stoffer, og som er bragt i omsætning før den 22. juli 2019. Stk. 4. Stk. 1 finder ikke anvendelse på genbrugte reservedele, hvis genbrug sker i kontrollerbare retursystemer med lukkede kredsløb mellem virksomheder, og forbrugeren underrettes om genbrugen heraf, i følgende tilfælde: 1) Reservedele er udtaget fra elektrisk og elektronisk udstyr, der er bragt i omsætning inden den 1. juli 2006, og som bruges i elektrisk og elektronisk udstyr, der er bragt i omsætning inden den 1. juli 2016. 2) Reservedele er udtaget fra medicinsk udstyr eller overvågnings- og reguleringsinstrumenter, der er bragt i omsætning inden den 22. juli 2014, og som bruges i elektrisk og elektronisk udstyr, der er bragt i omsætning inden den 22. juli 2024. 3) Reservedele er udtaget fra medicinsk udstyr til in vitro-diagnostik, der er bragt i omsætning inden den 22. juli 2016, og som bruges i elektrisk og elektronisk udstyr, der er bragt i omsætning inden den 22. juli 2026. 4) Reservedele er udtaget fra industrielle overvågnings- og reguleringsinstrumenter, der er bragt i omsætning inden den 22. juli 2017, og som bruges i elektrisk og elektronisk udstyr, der er bragt i omsætning inden den 22. juli 2027. 5) Reservedele er udtaget fra alt andet elektrisk og elektronisk udstyr, der var uden for anvendelsesområdet af bekendtgørelse nr. 284 af 24. marts 2011 om begrænsning af import og salg samt fremstilling til eksport inden for EU af elektrisk og elektronisk udstyr, der indeholder visse farlige stoffer, der er bragt i omsætning inden den 22. juli 2019, og som bruges i elektrisk og elektronisk udstyr, der er bragt i omsætning inden den 22. juli 2029. Stk. 5. Kabler til eller reservedele til reparation af udstyr, genbrug, opdatering af funktioner eller opgradering af kapacitet må fortsat bringes i omsætning for følgende udstyr: 1) Elektrisk og elektronisk udstyr, der er bragt i omsætning inden den 1. juli 2006. 2) Medicinsk udstyr bragt i omsætning inden den 22. juli 2014. 3) Medicinsk udstyr til in vitro-diagnostik bragt i omsætning inden den 22. juli 2016. 4) Overvågnings- og reguleringsinstrumenter bragt i omsætning inden den 22. juli 2014. 5) Industrielle overvågnings- og reguleringsinstrumenter bragt i omsætning inden den 22. juli 2017. 6) Alt andet elektrisk og elektronisk udstyr, der var uden for anvendelsesområdet af bekendtgørelse nr. 284 af 24. marts 2011 om begrænsning af import og salg samt fremstilling til eksport inden for EU af elektrisk og elektronisk udstyr, der indeholder visse farlige stoffer, bragt i omsætning inden den 22. juli 2019. 7) Elektrisk og elektronisk udstyr, der er omfattet af en fritagelse i bilag 3 eller 4, og som blev bragt i omsætning, inden fritagelsen udløb, for så vidt angår den relevante fritagelse. Stk. 6. De begrænsninger, der gælder for DEHP, BBP, DBP og DIBP, jf. bilag 2, finder anvendelse på elektrisk og elektronisk udstyr, kabler og reservedele fra de tidspunkter og med de undtagelser, der fremgår af bilag 2."
    },
    {
      "provision_ref": "3:4",
      "chapter": "3",
      "section": "4",
      "content": "§ 4. Producenten skal sikre følgende, før elektrisk og elektronisk udstyr bringes i omsætning: 1) Udstyret skal overholde kravene i § 3. 2) Der skal være foretaget en overensstemmelsesvurdering, jf. § 12. 3) Der skal være udarbejdet en EU-overensstemmelseserklæring, jf. § 13. 4) Der skal være anbragt CE-mærke på udstyret i overensstemmelse med § 14. 5) Udstyret skal være forsynet med et type-, parti- eller serienummer eller en anden form for angivelse, ved hjælp af hvilken udstyret kan identificeres, eller, hvis dette på grund af udstyrets størrelse eller art ikke er muligt, at de krævede oplysninger fremgår af emballagen eller af et dokument, der ledsager udstyret. 6) Producentens navn, registrerede firmanavn eller registrerede varemærke og kontaktadresse skal fremgå af udstyret eller, hvis det ikke er muligt, af emballagen eller af et dokument, der ledsager udstyret. Adressen skal være adressen på ét enkelt sted, hvor producenten kan kontaktes. Hvor anden gældende lovgivning indeholder bestemmelser om anbringelse af producentens navn og adresse, som er mindst lige så restriktive, finder disse bestemmelser anvendelse. Stk. 2. Producenten har i øvrigt følgende forpligtelser: 1) Producenten skal opbevare den tekniske dokumentation og EU-overensstemmelseserklæringen i mindst ti år, efter at udstyret er bragt i omsætning. 2) Producenten skal føre register over udstyr, der ikke opfylder kravene i § 3, og føre register over tilbagekaldelser fra brugerne og holde importører og forhandlere orienteret herom. 3) Producenten skal sikre, at der findes procedurer til sikring af produktionsseriers fortsatte overensstemmelse med denne bekendtgørelse. Der skal i fornødent omfang tages hensyn til ændringer i produktets udformning eller kendetegn og til ændringer i de harmoniserede standarder eller tekniske specifikationer, som der er henvist til for at dokumentere udstyrets overensstemmelse med de gældende krav."
    },
    {
      "provision_ref": "3:5",
      "chapter": "3",
      "section": "5",
      "content": "§ 5. Før elektrisk og elektronisk udstyr bringes i omsætning skal importøren sikre sig følgende: 1) Elektrisk og elektronisk udstyr skal opfylde § 3. 2) Importørens navn, registrerede firmanavn eller registrerede varemærke og kontaktadresse skal fremgå af elektrisk og elektronisk udstyr eller, hvis dette ikke er muligt, af emballagen eller af et dokument, der ledsager elektrisk og elektronisk udstyr. Hvor anden gældende EU-lovgivning indeholder bestemmelser om anbringelse af EU-importørens navn og adresse, som er mindst lige så restriktive, finder disse bestemmelser anvendelse. Stk. 2. Før elektrisk og elektronisk udstyr bringes i omsætning skal importøren sikre sig, at producenten har gennemført følgende: 1) Producenten har gennemført den krævede overensstemmelsesvurdering, jf. § 12. 2) Producenten har udarbejdet den tekniske dokumentation, jf. § 12, stk. 2. 3) Producenten har forsynet det elektriske og elektroniske udstyr med CE-mærkning, jf. § 14. 4) Producenten har forsynet det elektriske eller elektroniske udstyr med type-, parti- eller serienummer eller en anden form for angivelse, ved hjælp af hvilken det kan identificeres, jf. § 4, stk. 1, nr. 5. 5) Producentens navn, registrerede firmanavn eller registrerede varemærke og kontaktadresse skal fremgå af det elektriske eller elektroniske udstyr, jf. § 4, stk. 1, nr. 6. 6) Producenten, hvis dette kræves, samarbejder med myndighederne, jf. § 7, stk. 2. Stk. 3. Importøren har i øvrigt følgende forpligtelser for elektrisk og elektronisk udstyr der er bragt i omsætning: 1) Importøren skal i ti år efter, at elektrisk og elektronisk udstyr er bragt i omsætning, opbevare en kopi af EU-overensstemmelseserklæringen, og skal på forlangende kunne stille den tekniske dokumentation til rådighed for myndighederne. 2) Importøren skal føre register over udstyr, der ikke opfylder kravene i § 3, og føre register over tilbagekaldelser fra brugerne, og holde importører og forhandlere orienteret herom. 3) En importør, hvis denne finder eller har grund til at tro, at elektrisk og elektronisk udstyr ikke er i overensstemmelse med § 3, må ikke bringe det pågældende elektriske og elektroniske udstyr i omsætning, før det er blevet bragt i overensstemmelse med § 3, og før importøren har underrettet producenten samt myndighederne herom."
    },
    {
      "provision_ref": "3:6",
      "chapter": "3",
      "section": "6",
      "content": "§ 6. Forhandleren skal med fornøden omhu sikre, at elektrisk og elektronisk udstyr, der er gjort tilgængeligt på markedet, lever op til følgende: 1) Kravene vedrørende CE-mærkning, jf. § 14. 2) Producenten har forsynet det elektriske eller elektroniske udstyr med type-, parti- eller serienummer eller en anden form for angivelse, ved hjælp af hvilken det kan identificeres, jf. § 4, stk. 1, nr. 5. 3) Producentens navn, registrerede firmanavn eller registrerede varemærke og kontaktadresse skal fremgå af det elektriske eller elektroniske udstyr, jf. § 4, stk. 1, nr. 6. 4) Producenten, hvis dette kræves, samarbejder med myndighederne, jf. § 7, stk. 2. Stk. 2. Forhandlere, der finder eller har grund til at tro, at elektrisk og elektronisk udstyr ikke er i overensstemmelse med § 3, må ikke tilgængeliggøre pågældende elektriske og elektroniske udstyr på markedet, før det er blevet bragt i overensstemmelse med § 3, og forhandleren skal orientere importøren eller producenten samt kompetente myndigheder herom."
    },
    {
      "provision_ref": "3:7",
      "chapter": "3",
      "section": "7",
      "content": "§ 7. Hvis producenten, importøren eller forhandleren finder eller har grund til at tro, at elektrisk og elektronisk udstyr, som denne har bragt i omsætning eller tilgængeliggjort, ikke er i overensstemmelse med denne bekendtgørelse, skal denne straks træffe de nødvendige foranstaltninger for at bringe det pågældende elektriske og elektroniske udstyr i overensstemmelse med lovgivningen, tilbagekalde det fra forhandlere og om nødvendigt fra brugerne, og straks orientere de kompetente myndigheder, og give nærmere oplysninger om den manglende overensstemmelse og de trufne foranstaltninger. Stk. 2. Producenten, importøren eller forhandleren skal på anmodning fra kompetente myndigheder udlevere al den information og dokumentation, der er nødvendig for at konstatere elektrisk og elektronisk udstyrs overensstemmelse med denne bekendtgørelse. Producenten, importøren eller forhandleren skal på anmodning fra myndighederne samarbejde med myndighederne om foranstaltninger til at sikre overholdelse af bekendtgørelsen for så vidt angår elektrisk og elektronisk udstyr, som er bragt i omsætning eller tilgængeliggjort på markedet."
    },
    {
      "provision_ref": "3:8",
      "chapter": "3",
      "section": "8",
      "content": "§ 8. Den erhvervsdrivende skal i en periode på ti år efter at et bestemt elektrisk og elektronisk udstyr er bragt i omsætning over for myndighederne kunne identificere, hvilke andre erhvervsdrivende de har leveret elektrisk og elektronisk udstyr til og fået leveret elektrisk og elektronisk udstyr fra."
    },
    {
      "provision_ref": "3:9",
      "chapter": "3",
      "section": "9",
      "content": "§ 9. Reglerne, der gælder for producenter, finder tilsvarende anvendelse for importører og forhandlere, når den pågældende bringer elektrisk eller elektronisk udstyr i omsætning under sit navn eller varemærke eller ændrer elektrisk eller elektronisk udstyr, der allerede er bragt i omsætning, på en sådan måde, at det kan berøre overholdelsen af de gældende krav."
    },
    {
      "provision_ref": "4:10",
      "chapter": "4",
      "section": "10",
      "content": "§ 10. Producenten kan udpege en bemyndiget repræsentant ved skriftlig fuldmagt. Stk. 2. Forpligtelserne i henhold til § 3, og udarbejdelsen af den tekniske dokumentation, jf. § 12 må ikke være en del af den bemyndigede repræsentants fuldmagt."
    },
    {
      "provision_ref": "4:11",
      "chapter": "4",
      "section": "11",
      "content": "§ 11. En bemyndiget repræsentant udfører de opgaver, der er fastsat i den fuldmagt, vedkommende har modtaget fra producenten. Fuldmagten skal som minimum sætte den bemyndigede repræsentant i stand til: 1) at sikre, at EU-overensstemmelseserklæringen, jf. § 13, og den tekniske dokumentation, jf. § 12, stk. 2, står til rådighed for myndighederne i ti år, fra det tidspunkt, hvor det elektriske eller elektroniske udstyr er blevet bragt i omsætning, 2) på anmodning at udlevere den nødvendige information og dokumentation til myndighederne, med henblik på at konstatere det elektriske og elektroniske udstyrs overholdelse af bekendtgørelsen, og 3) at samarbejde med myndighederne, hvis disse anmoder herom, om foranstaltninger der træffes for at sikre overholdelse af bekendtgørelsen for så vidt angår elektrisk og elektronisk udstyr, der er omfattet af repræsentantens fuldmagt."
    },
    {
      "provision_ref": "5:12",
      "chapter": "5",
      "section": "12",
      "content": "§ 12. Overensstemmelsesvurdering er den proces, der viser, om kravene i denne bekendtgørelse til elektrisk og elektronisk udstyr er opfyldt. Stk. 2. Overensstemmelsesvurderingen foretages ved at udarbejde den nødvendige tekniske dokumentation og foretage en intern produktionskontrolprocedure i overensstemmelse med modul A i bilag II til afgørelse nr. 768/2008/EF for elektrisk og elektronisk udstyr. Hvor anden lovgivning kræver anvendelse af en procedure for overensstemmelsesvurdering, og denne er mindst lige så restriktiv, kan der udarbejdes én samlet teknisk dokumentation, jf. pkt. 2 i modul A i bilag II til afgørelse nr. 768/2008/EF for elektrisk og elektronisk udstyr. Stk. 3. Materialer, komponenter og elektrisk og elektronisk udstyr, der har bestået prøvninger eller målinger, som påviser overholdelsen af kravene i bilag 2, eller er blevet vurderet i overensstemmelse med harmoniserede standarder, hvis henvisninger er blevet offentliggjort i Den Europæiske Unions Tidende, formodes at opfylde kravene i denne bekendtgørelse."
    },
    {
      "provision_ref": "5:13",
      "chapter": "5",
      "section": "13",
      "content": "§ 13. Det skal af EU-overensstemmelseserklæringen fremgå, at det er blevet dokumenteret, at kravene i § 3 er opfyldt. Stk. 2. EU-overensstemmelseserklæringen følger den model og indeholder de elementer, der er anført i bilag 5. Stk. 3. EU-overensstemmelseserklæringen skal foreligge på engelsk eller dansk, hvis det elektriske og elektroniske udstyr bringes i omsætning eller gøres tilgængeligt i Danmark. Stk. 4. Ved at udarbejde EU-overensstemmelseserklæringen står producenten inde for, at det elektriske og elektroniske udstyr opfylder kravene i denne bekendtgørelse."
    },
    {
      "provision_ref": "5:14",
      "chapter": "5",
      "section": "14",
      "content": "§ 14. CE-mærkning er den mærkning, hvormed producenten angiver, at produktet er i overensstemmelse med alle gældende krav i EU’s harmoniseringslovgivning om anbringelse af denne mærkning. Stk. 2. CE-mærkningen skal anbringes, før elektrisk og elektronisk udstyr bringes i omsætning. Stk. 3. CE-mærkningen anbringes på udstyret eller på mærkepladen, så den er synlig, let læselig og ikke kan slettes. Hvis elektrisk og elektronisk udstyr er af en sådan art, at dette ikke er muligt eller berettiget, anbringes mærkningen på emballagen og i følgedokumenterne. Stk. 4. CE-mærkningen er underkastet de generelle principper i artikel 30 i forordning (EF) nr. 765/2008, og elektrisk og elektronisk udstyr forsynet med CE-mærkningen efter denne bekendtgørelse, formodes at overholde denne bekendtgørelse, medmindre det modsatte er bevist."
    },
    {
      "provision_ref": "6:15",
      "chapter": "6",
      "section": "15",
      "content": "§ 15. Miljøstyrelsen fører tilsyn og kontrol med overholdelse af reglerne i denne bekendtgørelse, jf. lovens bestemmelser herom."
    },
    {
      "provision_ref": "7:16",
      "chapter": "7",
      "section": "16",
      "content": "§ 16. Medmindre højere straf er forskyldt efter anden lovgivning, straffes med bøde den, der overtræder bestemmelserne i § 3, stk. 1, og §§ 4-9. Stk. 2. Straffen kan stige til fængsel i indtil to år, hvis overtrædelsen er begået forsætligt eller ved grov uagtsomhed, og hvis der ved overtrædelsen er: 1) voldt skade på menneskers liv eller sundhed eller fremkaldt fare derfor, 2) voldt skade på miljøet eller fremkaldt fare derfor eller 3) opnået eller tilsigtet en økonomisk fordel, herunder ved besparelser, for den pågældende selv eller andre. Stk. 3. Der kan pålægges selskaber m.v. (juridiske personer) strafansvar efter reglerne i straffelovens 5. kapitel."
    },
    {
      "provision_ref": "8:17",
      "chapter": "8",
      "section": "17",
      "content": "§ 17. For udstyr, der er bragt i omsætning i EU første gang før den 2. januar 2013, finder reglerne i bekendtgørelse nr. 284 af 24. marts 2011 om begrænsning af import og salg samt fremstilling til eksport inden for EU af elektrisk og elektronisk udstyr, der indeholder visse farlige stoffer, anvendelse. Stk. 2. Elektrisk og elektronisk udstyr, der er uden for anvendelsesområdet for bekendtgørelse nr. 284 af 24. marts 2011 om begrænsning af import og salg samt fremstilling til eksport inden for EU af elektrisk og elektronisk udstyr, der indeholder visse farlige stoffer, bortset fra medicinsk udstyr, herunder medicinsk udstyr til in vitro-diagnostik, samt overvågnings- og reguleringsinstrumenter, herunder industrielle overvågnings- og reguleringsinstrumenter, kan fortsat bringes i omsætning indtil den 22. juli 2019."
    },
    {
      "provision_ref": "8:18",
      "chapter": "8",
      "section": "18",
      "content": "§ 18. Bekendtgørelsen træder i kraft den 1. april 2021. Stk. 2. Bekendtgørelse nr. 1216 af 10. august 2020 om begrænsning af import og salg samt fremstilling til eksport inden for EU af elektrisk og elektronisk udstyr, der indeholder visse farlige stoffer, ophæves."
    }
  ],
  "provision_versions": [
    {
      "provision_ref": "1:1",
      "chapter": "1",
      "section": "1",
      "content": "§ 1. Denne bekendtgørelse finder anvendelse på elektrisk og elektronisk udstyr (EEE), jf. § 2, nr. 4, som hører under produktkategorierne i bilag 1, samt reservedele og kabler hertil. Stk. 2. Bekendtgørelsen omfatter ikke følgende: 1) Udstyr, som er nødvendigt for beskyttelsen af medlemsstaternes væsentlige sikkerhedsinteresser, herunder våben, ammunition og krigsmateriel fremstillet specifikt til militære formål. 2) Udstyr, der er udformet til opsendelse i rummet. 3) Stationære industrielle værktøjer i stor skala. 4) Faste installationer i stor skala. 5) Transportmidler for personer eller varer, undtagen elektriske tohjulede køretøjer, som ikke er typegodkendt. 6) Mobile ikke-vejgående maskiner, der udelukkende gøres tilgængelig til erhvervsmæssig brug. 7) Aktivt, implantabelt medicinsk udstyr. 8) Solcellepaneler beregnet til anvendelse i et system, som udformes, samles og installeres af fagfolk til permanent anvendelse på et defineret sted med henblik på at producere solenergi til offentlige, erhvervsmæssige, industrielle anvendelser og anvendelser til boligformål. 9) Udstyr, der specifikt er udformet udelukkende med henblik på forskning og udvikling, som kun gøres tilgængelig mellem virksomheder. 10) Udstyr, der specifikt er udformet til, og som skal installeres som en del af en anden type udstyr, som er udelukket fra eller ikke henhører under denne bekendtgørelses anvendelsesområde, som kun kan fungere som en del af dette udstyr, og som kun kan erstattes af udstyr, der er udformet på samme specifikke måde. 11) Pibeorgler. Stk. 3. Bekendtgørelsen omfatter ikke udstyr, som importeres af private til egen, ikke-erhvervsmæssig brug.",
      "valid_from": "2021-03-22",
      "valid_to": null
    },
    {
      "provision_ref": "1:2",
      "chapter": "1",
      "section": "2",
      "content": "§ 2. I denne bekendtgørelse forstås ved: 1) Aktivt, implantabelt medicinsk udstyr: Ethvert implantabelt medicinsk udstyr som defineret i § 1, stk. 2, nr. 3, i bekendtgørelse nr. 1264 af 15. december 2008 om aktivt, implantabelt medicinsk udstyr frem til den 26. maj 2021, herefter art. 2 i forordning (EU) 2017/745 om medicinsk udstyr. 2) Bemyndiget repræsentant: Enhver fysisk eller juridisk person, der er etableret i EU, som har modtaget en skriftlig fuldmagt fra en producent til at handle på dennes vegne i forbindelse med varetagelsen af specifikke opgaver. 3) Bringe i omsætning: Tilgængeliggørelse af elektrisk og elektronisk udstyr i EU for første gang. 4) Elektrisk og elektronisk udstyr: Udstyr, som er afhængigt af elektrisk strøm eller elektromagnetiske felter for at kunne fungere, og udstyr til produktion, transmission og måling af elektriske strømme og elektromagnetiske felter, og som er bestemt til brug ved en spænding på højst 1.000 volt for vekselstrøms vedkommende og 1.500 volt for jævnstrøms vedkommende. Ved afhængigt forstås behov for elektrisk strøm eller elektromagnetiske felter for, at det elektriske og elektroniske udstyr kan opfylde mindst én af dets tilsigtede funktioner. 5) Erhvervsdrivende: Producenten, importøren, forhandleren og den bemyndigede repræsentant. 6) Faste installationer i stor skala: En stordimensioneret kombination af forskellige typer af apparater og, hvis relevant, andet udstyr, der samles og installeres af fagfolk med henblik på permanent anvendelse på et på forhånd fastsat og dertil indrettet sted, og som afmonteres af fagfolk. 7) Forhandler: Enhver fysisk eller juridisk person i forsyningskæden, bortset fra producenten eller importøren, som gør elektrisk og elektronisk udstyr tilgængeligt på markedet. 8) Gøre tilgængelig på markedet: Udbyde elektrisk og elektronisk udstyr med henblik på distribution, forbrug eller anvendelse i EU som led i erhvervsvirksomhed mod eller uden vederlag. 9) Harmoniseret standard: En standard vedtaget af et af de europæiske standardiseringsorganer, der er anført i bilag I til Europa-Parlamentets og Rådets direktiv 98/34/EF om en informationsprocedure med hensyn til tekniske standarder og forskrifter, efter anmodning fra Kommissionen i henhold til artikel 6 i direktiv 98/34/EF. 10) Homogent materiale: Enten et materiale af fuldstændig ensartet sammensætning eller et materiale, der består af en kombination af materialer, som ikke kan skilles ad eller splittes til forskellige materialer ad mekanisk vej, såsom ved skrue-, skære-, knuse-, male- eller slibeprocesser. 11) Importør: Enhver fysisk eller juridisk person, der er etableret i Unionen, som bringer elektrisk og elektronisk udstyr fra ikke EU-medlemsstater i omsætning i EU. 12) Industrielle overvågnings- og reguleringsinstrumenter: Overvågnings- og reguleringsinstrumenter udarbejdet udelukkende til industriel eller professionel brug. 13) Kabler: Alle kabler med en nominel spænding på højst 250 volt, der tjener som en forbindelse eller en forlængelse med henblik på at forbinde elektrisk og elektronisk udstyr til det elektriske net eller forbinde to eller flere elektrisk og elektronisk udstyr med hinanden. 14) Medicinsk udstyr: Medicinsk udstyr som defineret i § 1, stk. 2, nr. 1, i bekendtgørelse nr. 1263 af 15. december 2008 om medicinsk udstyr frem til den 26. maj 2021, herefter art. 2 i forordning (EU) 2017/745 om medicinsk udstyr. 15) Medicinsk udstyr til in vitro-diagnostik: Medicinsk udstyr til in vitro-diagnostik som defineret i § 1, stk. 2, nr. 2, i bekendtgørelse nr. 1269 af 12. december 2005 om medicinsk udstyr til in vitro-diagnostik. 16) Mobile ikke-vejgående maskiner, der udelukkende gøres tilgængelig til erhvervsmæssig brug: Maskiner med en indbygget strømkilde eller med et friktionsdrev med en ekstern strømkilde, hvis drift enten kræver mobilitet eller en kontinuerlig eller semikontinuerlig flytning mellem en række faste arbejdspunkter under arbejdet, og der udelukkende gøres tilgængelig til erhvervsmæssig brug. 17) Producent: Enhver fysisk eller juridisk person, som fremstiller elektrisk og elektronisk udstyr eller får elektrisk og elektronisk udstyr udformet eller fremstillet og markedsfører det under sit navn eller varemærke. 18) Reservedel: En separat del af elektrisk og elektronisk udstyr, som kan udskifte en del af det elektriske og elektroniske udstyr. Elektrisk og elektronisk udstyr kan ikke fungere efter hensigten uden den pågældende del af det elektriske og elektroniske udstyr. Elektrisk og elektronisk udstyrs funktionsdygtighed genetableres eller øges, når den pågældende del erstattes af en reservedel. 19) Stationære industrielle værktøjer i stor skala: En stordimensioneret samling af maskiner, udstyr og/eller komponenter, som fungerer sammen med henblik på én bestemt anvendelse, installeres permanent og afmonteres af fagfolk på et givet sted, og som anvendes og vedligeholdes af fagfolk i et industrielt produktions-, forsknings- eller udviklingsanlæg. 20) Teknisk specifikation: Et dokument, der fastsætter tekniske krav, som et produkt, en proces eller en tjeneste skal opfylde. 21) Tilgængeligheden af et alternativ: Et alternativs evne til at blive fremstillet og leveret inden for en rimelig periode i forhold til den tid, det kræver at fremstille og levere de i bilag 2 nævnte stoffer.",
      "valid_from": "2021-03-22",
      "valid_to": null
    },
    {
      "provision_ref": "2:3",
      "chapter": "2",
      "section": "3",
      "content": "§ 3. Det er forbudt at bringe elektrisk og elektronisk udstyr, herunder kabler og reservedele, i omsætning, hvis udstyret indeholder et eller flere af de i bilag 2 nævnte stoffer i koncentrationer, der er højere end de i bilag 2 angivne koncentrationer, jf. dog stk. 2-6. Stk. 2. De anvendelser af stofferne, der er oplistet i bilag 3 og 4, er tilladt i den udstrækning og i den gyldighedsperiode, som bilag 3 og 4 fastsætter. Stk. 3. Stk. 1 finder ikke anvendelse på: 1) Medicinsk udstyr og overvågnings- og reguleringsinstrumenter, som er bragt i omsætning før den 22. juli 2014. 2) Medicinsk udstyr til in vitro-diagnostik, som er bragt i omsætning før den 22. juli 2016. 3) Industrielle overvågnings- og reguleringsinstrumenter, som er bragt i omsætning første gang før den 22. juli 2017. 4) Alt andet elektrisk og elektronisk udstyr, der var uden for anvendelsesområdet af bekendtgørelse nr. 284 af 24. marts 2011 om begrænsning af import og salg samt fremstilling til eksport inden for EU af elektrisk og elektronisk udstyr, der indeholder visse farlige stoffer, og som er bragt i omsætning før den 22. juli 2019. Stk. 4. Stk. 1 finder ikke anvendelse på genbrugte reservedele, hvis genbrug sker i kontrollerbare retursystemer med lukkede kredsløb mellem virksomheder, og forbrugeren underrettes om genbrugen heraf, i følgende tilfælde: 1) Reservedele er udtaget fra elektrisk og elektronisk udstyr, der er bragt i omsætning inden den 1. juli 2006, og som bruges i elektrisk og elektronisk udstyr, der er bragt i omsætning inden den 1. juli 2016. 2) Reservedele er udtaget fra medicinsk udstyr eller overvågnings- og reguleringsinstrumenter, der er bragt i omsætning inden den 22. juli 2014, og som bruges i elektrisk og elektronisk udstyr, der er bragt i omsætning inden den 22. juli 2024. 3) Reservedele er udtaget fra medicinsk udstyr til in vitro-diagnostik, der er bragt i omsætning inden den 22. juli 2016, og som bruges i elektrisk og elektronisk udstyr, der er bragt i omsætning inden den 22. juli 2026. 4) Reservedele er udtaget fra industrielle overvågnings- og reguleringsinstrumenter, der er bragt i omsætning inden den 22. juli 2017, og som bruges i elektrisk og elektronisk udstyr, der er bragt i omsætning inden den 22. juli 2027. 5) Reservedele er udtaget fra alt andet elektrisk og elektronisk udstyr, der var uden for anvendelsesområdet af bekendtgørelse nr. 284 af 24. marts 2011 om begrænsning af import og salg samt fremstilling til eksport inden for EU af elektrisk og elektronisk udstyr, der indeholder visse farlige stoffer, der er bragt i omsætning inden den 22. juli 2019, og som bruges i elektrisk og elektronisk udstyr, der er bragt i omsætning inden den 22. juli 2029. Stk. 5. Kabler til eller reservedele til reparation af udstyr, genbrug, opdatering af funktioner eller opgradering af kapacitet må fortsat bringes i omsætning for følgende udstyr: 1) Elektrisk og elektronisk udstyr, der er bragt i omsætning inden den 1. juli 2006. 2) Medicinsk udstyr bragt i omsætning inden den 22. juli 2014. 3) Medicinsk udstyr til in vitro-diagnostik bragt i omsætning inden den 22. juli 2016. 4) Overvågnings- og reguleringsinstrumenter bragt i omsætning inden den 22. juli 2014. 5) Industrielle overvågnings- og reguleringsinstrumenter bragt i omsætning inden den 22. juli 2017. 6) Alt andet elektrisk og elektronisk udstyr, der var uden for anvendelsesområdet af bekendtgørelse nr. 284 af 24. marts 2011 om begrænsning af import og salg samt fremstilling til eksport inden for EU af elektrisk og elektronisk udstyr, der indeholder visse farlige stoffer, bragt i omsætning inden den 22. juli 2019. 7) Elektrisk og elektronisk udstyr, der er omfattet af en fritagelse i bilag 3 eller 4, og som blev bragt i omsætning, inden fritagelsen udløb, for så vidt angår den relevante fritagelse. Stk. 6. De begrænsninger, der gælder for DEHP, BBP, DBP og DIBP, jf. bilag 2, finder anvendelse på elektrisk og elektronisk udstyr, kabler og reservedele fra de tidspunkter og med de undtagelser, der fremgår af bilag 2.",
      "valid_from": "2021-03-22",
      "valid_to": null
    },
    {
      "provision_ref": "3:4",
      "chapter": "3",
      "section": "4",
      "content": "§ 4. Producenten skal sikre følgende, før elektrisk og elektronisk udstyr bringes i omsætning: 1) Udstyret skal overholde kravene i § 3. 2) Der skal være foretaget en overensstemmelsesvurdering, jf. § 12. 3) Der skal være udarbejdet en EU-overensstemmelseserklæring, jf. § 13. 4) Der skal være anbragt CE-mærke på udstyret i overensstemmelse med § 14. 5) Udstyret skal være forsynet med et type-, parti- eller serienummer eller en anden form for angivelse, ved hjælp af hvilken udstyret kan identificeres, eller, hvis dette på grund af udstyrets størrelse eller art ikke er muligt, at de krævede oplysninger fremgår af emballagen eller af et dokument, der ledsager udstyret. 6) Producentens navn, registrerede firmanavn eller registrerede varemærke og kontaktadresse skal fremgå af udstyret eller, hvis det ikke er muligt, af emballagen eller af et dokument, der ledsager udstyret. Adressen skal være adressen på ét enkelt sted, hvor producenten kan kontaktes. Hvor anden gældende lovgivning indeholder bestemmelser om anbringelse af producentens navn og adresse, som er mindst lige så restriktive, finder disse bestemmelser anvendelse. Stk. 2. Producenten har i øvrigt følgende forpligtelser: 1) Producenten skal opbevare den tekniske dokumentation og EU-overensstemmelseserklæringen i mindst ti år, efter at udstyret er bragt i omsætning. 2) Producenten skal føre register over udstyr, der ikke opfylder kravene i § 3, og føre register over tilbagekaldelser fra brugerne og holde importører og forhandlere orienteret herom. 3) Producenten skal sikre, at der findes procedurer til sikring af produktionsseriers fortsatte overensstemmelse med denne bekendtgørelse. Der skal i fornødent omfang tages hensyn til ændringer i produktets udformning eller kendetegn og til ændringer i de harmoniserede standarder eller tekniske specifikationer, som der er henvist til for at dokumentere udstyrets overensstemmelse med de gældende krav.",
      "valid_from": "2021-03-22",
      "valid_to": null
    },
    {
      "provision_ref": "3:5",
      "chapter": "3",
      "section": "5",
      "content": "§ 5. Før elektrisk og elektronisk udstyr bringes i omsætning skal importøren sikre sig følgende: 1) Elektrisk og elektronisk udstyr skal opfylde § 3. 2) Importørens navn, registrerede firmanavn eller registrerede varemærke og kontaktadresse skal fremgå af elektrisk og elektronisk udstyr eller, hvis dette ikke er muligt, af emballagen eller af et dokument, der ledsager elektrisk og elektronisk udstyr. Hvor anden gældende EU-lovgivning indeholder bestemmelser om anbringelse af EU-importørens navn og adresse, som er mindst lige så restriktive, finder disse bestemmelser anvendelse. Stk. 2. Før elektrisk og elektronisk udstyr bringes i omsætning skal importøren sikre sig, at producenten har gennemført følgende: 1) Producenten har gennemført den krævede overensstemmelsesvurdering, jf. § 12. 2) Producenten har udarbejdet den tekniske dokumentation, jf. § 12, stk. 2. 3) Producenten har forsynet det elektriske og elektroniske udstyr med CE-mærkning, jf. § 14. 4) Producenten har forsynet det elektriske eller elektroniske udstyr med type-, parti- eller serienummer eller en anden form for angivelse, ved hjælp af hvilken det kan identificeres, jf. § 4, stk. 1, nr. 5. 5) Producentens navn, registrerede firmanavn eller registrerede varemærke og kontaktadresse skal fremgå af det elektriske eller elektroniske udstyr, jf. § 4, stk. 1, nr. 6. 6) Producenten, hvis dette kræves, samarbejder med myndighederne, jf. § 7, stk. 2. Stk. 3. Importøren har i øvrigt følgende forpligtelser for elektrisk og elektronisk udstyr der er bragt i omsætning: 1) Importøren skal i ti år efter, at elektrisk og elektronisk udstyr er bragt i omsætning, opbevare en kopi af EU-overensstemmelseserklæringen, og skal på forlangende kunne stille den tekniske dokumentation til rådighed for myndighederne. 2) Importøren skal føre register over udstyr, der ikke opfylder kravene i § 3, og føre register over tilbagekaldelser fra brugerne, og holde importører og forhandlere orienteret herom. 3) En importør, hvis denne finder eller har grund til at tro, at elektrisk og elektronisk udstyr ikke er i overensstemmelse med § 3, må ikke bringe det pågældende elektriske og elektroniske udstyr i omsætning, før det er blevet bragt i overensstemmelse med § 3, og før importøren har underrettet producenten samt myndighederne herom.",
      "valid_from": "2021-03-22",
      "valid_to": null
    },
    {
      "provision_ref": "3:6",
      "chapter": "3",
      "section": "6",
      "content": "§ 6. Forhandleren skal med fornøden omhu sikre, at elektrisk og elektronisk udstyr, der er gjort tilgængeligt på markedet, lever op til følgende: 1) Kravene vedrørende CE-mærkning, jf. § 14. 2) Producenten har forsynet det elektriske eller elektroniske udstyr med type-, parti- eller serienummer eller en anden form for angivelse, ved hjælp af hvilken det kan identificeres, jf. § 4, stk. 1, nr. 5. 3) Producentens navn, registrerede firmanavn eller registrerede varemærke og kontaktadresse skal fremgå af det elektriske eller elektroniske udstyr, jf. § 4, stk. 1, nr. 6. 4) Producenten, hvis dette kræves, samarbejder med myndighederne, jf. § 7, stk. 2. Stk. 2. Forhandlere, der finder eller har grund til at tro, at elektrisk og elektronisk udstyr ikke er i overensstemmelse med § 3, må ikke tilgængeliggøre pågældende elektriske og elektroniske udstyr på markedet, før det er blevet bragt i overensstemmelse med § 3, og forhandleren skal orientere importøren eller producenten samt kompetente myndigheder herom.",
      "valid_from": "2021-03-22",
      "valid_to": null
    },
    {
      "provision_ref": "3:7",
      "chapter": "3",
      "section": "7",
      "content": "§ 7. Hvis producenten, importøren eller forhandleren finder eller har grund til at tro, at elektrisk og elektronisk udstyr, som denne har bragt i omsætning eller tilgængeliggjort, ikke er i overensstemmelse med denne bekendtgørelse, skal denne straks træffe de nødvendige foranstaltninger for at bringe det pågældende elektriske og elektroniske udstyr i overensstemmelse med lovgivningen, tilbagekalde det fra forhandlere og om nødvendigt fra brugerne, og straks orientere de kompetente myndigheder, og give nærmere oplysninger om den manglende overensstemmelse og de trufne foranstaltninger. Stk. 2. Producenten, importøren eller forhandleren skal på anmodning fra kompetente myndigheder udlevere al den information og dokumentation, der er nødvendig for at konstatere elektrisk og elektronisk udstyrs overensstemmelse med denne bekendtgørelse. Producenten, importøren eller forhandleren skal på anmodning fra myndighederne samarbejde med myndighederne om foranstaltninger til at sikre overholdelse af bekendtgørelsen for så vidt angår elektrisk og elektronisk udstyr, som er bragt i omsætning eller tilgængeliggjort på markedet.",
      "valid_from": "2021-03-22",
      "valid_to": null
    },
    {
      "provision_ref": "3:8",
      "chapter": "3",
      "section": "8",
      "content": "§ 8. Den erhvervsdrivende skal i en periode på ti år efter at et bestemt elektrisk og elektronisk udstyr er bragt i omsætning over for myndighederne kunne identificere, hvilke andre erhvervsdrivende de har leveret elektrisk og elektronisk udstyr til og fået leveret elektrisk og elektronisk udstyr fra.",
      "valid_from": "2021-03-22",
      "valid_to": null
    },
    {
      "provision_ref": "3:9",
      "chapter": "3",
      "section": "9",
      "content": "§ 9. Reglerne, der gælder for producenter, finder tilsvarende anvendelse for importører og forhandlere, når den pågældende bringer elektrisk eller elektronisk udstyr i omsætning under sit navn eller varemærke eller ændrer elektrisk eller elektronisk udstyr, der allerede er bragt i omsætning, på en sådan måde, at det kan berøre overholdelsen af de gældende krav.",
      "valid_from": "2021-03-22",
      "valid_to": null
    },
    {
      "provision_ref": "4:10",
      "chapter": "4",
      "section": "10",
      "content": "§ 10. Producenten kan udpege en bemyndiget repræsentant ved skriftlig fuldmagt. Stk. 2. Forpligtelserne i henhold til § 3, og udarbejdelsen af den tekniske dokumentation, jf. § 12 må ikke være en del af den bemyndigede repræsentants fuldmagt.",
      "valid_from": "2021-03-22",
      "valid_to": null
    },
    {
      "provision_ref": "4:11",
      "chapter": "4",
      "section": "11",
      "content": "§ 11. En bemyndiget repræsentant udfører de opgaver, der er fastsat i den fuldmagt, vedkommende har modtaget fra producenten. Fuldmagten skal som minimum sætte den bemyndigede repræsentant i stand til: 1) at sikre, at EU-overensstemmelseserklæringen, jf. § 13, og den tekniske dokumentation, jf. § 12, stk. 2, står til rådighed for myndighederne i ti år, fra det tidspunkt, hvor det elektriske eller elektroniske udstyr er blevet bragt i omsætning, 2) på anmodning at udlevere den nødvendige information og dokumentation til myndighederne, med henblik på at konstatere det elektriske og elektroniske udstyrs overholdelse af bekendtgørelsen, og 3) at samarbejde med myndighederne, hvis disse anmoder herom, om foranstaltninger der træffes for at sikre overholdelse af bekendtgørelsen for så vidt angår elektrisk og elektronisk udstyr, der er omfattet af repræsentantens fuldmagt.",
      "valid_from": "2021-03-22",
      "valid_to": null
    },
    {
      "provision_ref": "5:12",
      "chapter": "5",
      "section": "12",
      "content": "§ 12. Overensstemmelsesvurdering er den proces, der viser, om kravene i denne bekendtgørelse til elektrisk og elektronisk udstyr er opfyldt. Stk. 2. Overensstemmelsesvurderingen foretages ved at udarbejde den nødvendige tekniske dokumentation og foretage en intern produktionskontrolprocedure i overensstemmelse med modul A i bilag II til afgørelse nr. 768/2008/EF for elektrisk og elektronisk udstyr. Hvor anden lovgivning kræver anvendelse af en procedure for overensstemmelsesvurdering, og denne er mindst lige så restriktiv, kan der udarbejdes én samlet teknisk dokumentation, jf. pkt. 2 i modul A i bilag II til afgørelse nr. 768/2008/EF for elektrisk og elektronisk udstyr. Stk. 3. Materialer, komponenter og elektrisk og elektronisk udstyr, der har bestået prøvninger eller målinger, som påviser overholdelsen af kravene i bilag 2, eller er blevet vurderet i overensstemmelse med harmoniserede standarder, hvis henvisninger er blevet offentliggjort i Den Europæiske Unions Tidende, formodes at opfylde kravene i denne bekendtgørelse.",
      "valid_from": "2021-03-22",
      "valid_to": null
    },
    {
      "provision_ref": "5:13",
      "chapter": "5",
      "section": "13",
      "content": "§ 13. Det skal af EU-overensstemmelseserklæringen fremgå, at det er blevet dokumenteret, at kravene i § 3 er opfyldt. Stk. 2. EU-overensstemmelseserklæringen følger den model og indeholder de elementer, der er anført i bilag 5. Stk. 3. EU-overensstemmelseserklæringen skal foreligge på engelsk eller dansk, hvis det elektriske og elektroniske udstyr bringes i omsætning eller gøres tilgængeligt i Danmark. Stk. 4. Ved at udarbejde EU-overensstemmelseserklæringen står producenten inde for, at det elektriske og elektroniske udstyr opfylder kravene i denne bekendtgørelse.",
      "valid_from": "2021-03-22",
      "valid_to": null
    },
    {
      "provision_ref": "5:14",
      "chapter": "5",
      "section": "14",
      "content": "§ 14. CE-mærkning er den mærkning, hvormed producenten angiver, at produktet er i overensstemmelse med alle gældende krav i EU’s harmoniseringslovgivning om anbringelse af denne mærkning. Stk. 2. CE-mærkningen skal anbringes, før elektrisk og elektronisk udstyr bringes i omsætning. Stk. 3. CE-mærkningen anbringes på udstyret eller på mærkepladen, så den er synlig, let læselig og ikke kan slettes. Hvis elektrisk og elektronisk udstyr er af en sådan art, at dette ikke er muligt eller berettiget, anbringes mærkningen på emballagen og i følgedokumenterne. Stk. 4. CE-mærkningen er underkastet de generelle principper i artikel 30 i forordning (EF) nr. 765/2008, og elektrisk og elektronisk udstyr forsynet med CE-mærkningen efter denne bekendtgørelse, formodes at overholde denne bekendtgørelse, medmindre det modsatte er bevist.",
      "valid_from": "2021-03-22",
      "valid_to": null
    },
    {
      "provision_ref": "6:15",
      "chapter": "6",
      "section": "15",
      "content": "§ 15. Miljøstyrelsen fører tilsyn og kontrol med overholdelse af reglerne i denne bekendtgørelse, jf. lovens bestemmelser herom.",
      "valid_from": "2021-03-22",
      "valid_to": null
    },
    {
      "provision_ref": "7:16",
      "chapter": "7",
      "section": "16",
      "content": "§ 16. Medmindre højere straf er forskyldt efter anden lovgivning, straffes med bøde den, der overtræder bestemmelserne i § 3, stk. 1, og §§ 4-9. Stk. 2. Straffen kan stige til fængsel i indtil to år, hvis overtrædelsen er begået forsætligt eller ved grov uagtsomhed, og hvis der ved overtrædelsen er: 1) voldt skade på menneskers liv eller sundhed eller fremkaldt fare derfor, 2) voldt skade på miljøet eller fremkaldt fare derfor eller 3) opnået eller tilsigtet en økonomisk fordel, herunder ved besparelser, for den pågældende selv eller andre. Stk. 3. Der kan pålægges selskaber m.v. (juridiske personer) strafansvar efter reglerne i straffelovens 5. kapitel.",
      "valid_from": "2021-03-22",
      "valid_to": null
    },
    {
      "provision_ref": "8:17",
      "chapter": "8",
      "section": "17",
      "content": "§ 17. For udstyr, der er bragt i omsætning i EU første gang før den 2. januar 2013, finder reglerne i bekendtgørelse nr. 284 af 24. marts 2011 om begrænsning af import og salg samt fremstilling til eksport inden for EU af elektrisk og elektronisk udstyr, der indeholder visse farlige stoffer, anvendelse. Stk. 2. Elektrisk og elektronisk udstyr, der er uden for anvendelsesområdet for bekendtgørelse nr. 284 af 24. marts 2011 om begrænsning af import og salg samt fremstilling til eksport inden for EU af elektrisk og elektronisk udstyr, der indeholder visse farlige stoffer, bortset fra medicinsk udstyr, herunder medicinsk udstyr til in vitro-diagnostik, samt overvågnings- og reguleringsinstrumenter, herunder industrielle overvågnings- og reguleringsinstrumenter, kan fortsat bringes i omsætning indtil den 22. juli 2019.",
      "valid_from": "2021-03-22",
      "valid_to": null
    },
    {
      "provision_ref": "8:18",
      "chapter": "8",
      "section": "18",
      "content": "§ 18. Bekendtgørelsen træder i kraft den 1. april 2021. Stk. 2. Bekendtgørelse nr. 1216 af 10. august 2020 om begrænsning af import og salg samt fremstilling til eksport inden for EU af elektrisk og elektronisk udstyr, der indeholder visse farlige stoffer, ophæves.",
      "valid_from": "2021-03-22",
      "valid_to": null
    }
  ],
  "definitions": [
    {
      "term": "afhængigt",
      "definition": "behov for elektrisk strøm eller elektromagnetiske felter for, at det elektriske og elektroniske udstyr kan opfylde mindst én af dets tilsigtede funktioner",
      "source_provision": "1:2"
    }
  ]
}
