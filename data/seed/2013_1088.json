{
  "id": "2013:1088",
  "type": "statute",
  "title": "Bekendtgørelse om bekæmpelsesmidler",
  "short_name": "BEK H#LOKDOK04",
  "status": "in_force",
  "issued_date": "2013-09-06",
  "url": "https://www.retsinformation.dk/eli/lta/2013/1088/xml",
  "description": "Retsinformation source. DocumentId=AL002864; AccessionNumber=B20130108805; Characters preserved in NFC; ASCII fallback used only for key/file generation.",
  "provisions": [
    {
      "provision_ref": "1:1",
      "chapter": "1",
      "section": "1",
      "content": "§ 1. Denne bekendtgørelse finder anvendelse for bekæmpelsesmidler, jf. lovens § 33, i det omfang de er godkendelsespligtige i medfør af bekæmpelsesmiddelforordningerne, jf. § 2, nr. 1, samt visse bekæmpelsesmidler, der ikke er omfattet af disse forordninger. Stk. 2. Bekendtgørelsen fastsætter regler, der supplerer bekæmpelsesmiddelforordningernes regler, jf. § 2, nr. 1, om godkendelse, produktion, import, salg, anvendelse og besiddelse af samt tilsyn med bekæmpelsesmidler. Bekendtgørelsen fastsætter tillige regler for national godkendelse af biocidholdige produkter, jf. lovens § 35, stk. 1, og om udvidet beskyttelse af data i denne forbindelse. Stk. 3. Bekendtgørelsen finder anvendelse på bekæmpelsesmidler i den form, hvori de overdrages til brugeren, jf. dog stk. 4. Stk. 4. Bekendtgørelsen finder ikke anvendelse i forbindelse med 1) transport af bekæmpelsesmidler, 2) bekæmpelsesmidler, der forhandles mellem producenter og importører, eller mellem producenter indbyrdes, jf. dog §§ 14 og 27, eller 3) eksport af bekæmpelsesmidler, jf. dog § 25, § 26 og § 27, stk. 2."
    },
    {
      "provision_ref": "1:2",
      "chapter": "1",
      "section": "2",
      "content": "§ 2. I denne bekendtgørelse forstås ved: 1) Bekæmpelsesmiddelforordningerne: Biocidforordningen, jf. nr. 3, og plantebeskyttelsesmiddelforordningen, jf. nr. 13. 2) Biociddirektivet: Europa-Parlamentets og Rådets direktiv 98/8/EF af 16. februar 1998 om markedsføring af biocidholdige produkter. 3) Biocidforordningen: Europa-Parlamentets og Rådets forordning (EU) Nr. 528/2012 af 22. maj 2012 om tilgængeliggørelse på markedet og anvendelse af biocidholdige produkter. 4) Biocidholdigt produkt: Som defineret i artikel 3, stk. 1, litra a, i biocidforordningen, jf. nr. 3, samt stoffer, blandinger og andre varer, der ikke er omfattet af biocidforordningen, men som har de i litra a-c nævnte egenskaber: a) Stoffer eller blandinger, i den form hvori de leveres til brugeren, som består af, indeholder eller genererer et eller flere aktivstoffer, som er bestemt til at kunne ødelægge, afskrække, uskade­liggøre, hindre virkningen af eller bekæmpe virkningen af skadegørere på anden vis end blot ved fysisk eller mekanisk påvirkning. b) Stoffer eller blandinger, genereret fra stoffer eller blandinger, der ikke i sig selv er produkter i den i litra a omhandlede forstand, og som er bestemt til at kunne ødelægge, afskrække, uskadeliggøre, hindre virkningen af eller bekæmpe virkningen af skadegørere på anden vis end blot ved fysisk eller mekanisk påvirkning. c) Behandlede artikler, som defineret i artikel 3, stk. 1, litra l, i biocidforordningen, med en primær biocidfunktion. 5) Blanding: Som defineret i klassificeringsforordningen, artikel 2, nr. 8. 6) Giftige bekæmpelsesmidler: Bekæmpelsesmidler (plantebeskyttelsesmidler og biocidholdige pro­dukter), der klassificeres som meget giftige eller giftige, og bekæmpelsesmidler, der klassificeres som akut toksiske i kategori 1, 2 eller 3, eller som specifik målorgantoksiske i kategori 1 (STOT SE 1). 7) Jordbrug: Jordbrugsbedrifter, der er omfattet af SKATs benyttelseskode 05 (landbrug, bebygget), 06 (særskilt vurderet skov og plantage), 07 (frugtplantage, gartneri og planteskole), eller 17 (ubebygget landbrugslod, m.v.), eller 01 (beboelse), for så vidt angår ejendomme med karakter af landbrug eller gartneri. 8) Klassificeringsbekendtgørelsen: Bekendtgørelse om klassificering, emballering, mærkning, salg og opbevaring af stoffer og blandinger. 9) Klassificeringsforordningen: Europa-Parlamentets og Rådets forordning (EF) Nr. 1272/2008 af 16. december 2008 om klassificering, mærkning og emballering af stoffer og blandinger og om ændring og ophævelse af direktiv 67/548/EØF og 1999/45/EF og om ændring af forordning (EF) Nr. 1907/2006. 10) Mikroorganisme: Som defineret i biocidforordningen, artikel 3, stk. 1, litra b, for så vidt angår biocidholdige produkter, og plantebeskyttelsesmiddelforordningen, artikel 3, nr. 15, for så vidt angår plantebeskyttelsesmidler. 11) Plantebeskyttelsesmiddel: Som defineret i artikel 2, stk. 1, i plantebeskyttelsesmiddelforordningen, jf. nr. 13, i den form, hvori de overdrages til brugeren, og bestående af eller indeholdende aktivstoffer, safenere eller synergister, og som er bestemt til følgende formål: a) At beskytte planter eller planteprodukter mod alle skadegørere, medmindre hovedformålet med det pågældende produkt må anses for at være af hygiejnemæssig karakter, snarere end beskyttelse af planter eller planteprodukter. b) At påvirke planters livsprocesser, f.eks. ved at indvirke på planternes vækst på anden måde end som næringsstof. c) At konservere planteprodukter, for så vidt de pågældende stoffer eller produkter ikke er omfattet af særlige fællesskabsbestemmelser om konserveringsmidler. d) At ødelægge uønskede planter eller plantedele, bortset fra alger, medmindre produkterne bruges på jord eller vand for at beskytte planter. e) At bremse eller forebygge uønsket vækst af planter, bortset fra alger, medmindre produkterne bruges på jord eller vand for at beskytte planter. 12) Plantebeskyttelsesmiddeldirektivet: Rådets direktiv 91/414/EØF af 15. juli 1991 om markedsføring af plantebeskyttelsesmidler. 13) Plantebeskyttelsesmiddelforordningen: Europa-Parlamentets og Rådets forordning (EF) Nr. 1107/2009 af 21. oktober 2009 om markedsføring af plantebeskyttelsesmidler og om ophævelse af Rådets direktiv 79/117/EØF og 91/414/EØF. 14) Salg: Enhver overdragelse af et bekæmpelsesmiddel, uanset om overdragelsen sker mod betaling, som defineret i biocidforordningens artikel 3, stk. 1, litra i og j, og plantebeskyttelsesmiddelforordningens artikel 3, nr. 9. 15) Stof: Som defineret i klassificeringsforordningen, artikel 2, nr. 7. 16) Stofbekendtgørelsen: Bekendtgørelse om anvendelse af kemiske stoffer og blandinger i bekæmpelsesmidler. 17) Ændringsloven: § 6 i lov nr. 294 af 11. april 2011 om ændring af lov om kemiske stoffer og produkter og forskellige andre love."
    },
    {
      "provision_ref": "2:3",
      "chapter": "2",
      "section": "3",
      "content": "§ 3. Ansøgning om og godkendelse af plantebeskyttelsesmidler følger reglerne i plantebeskyttelsesmiddelforordningen."
    },
    {
      "provision_ref": "2:4",
      "chapter": "2",
      "section": "4",
      "content": "§ 4. Ansøgning om og godkendelse af biocidholdige aktivstoffer og produkter følger reglerne i biocidforordningen, jf. dog stk. 2 og 3 samt §§ 15 og 66. Stk. 2. Behandlede artikler, jf. biocidforordningens artikel 3, stk. 1, litra l, der er behandlet med et aktivstof, som fortsat er under vurdering inden for et af de i § 15, stk. 3 og 4, nævnte produkttyper, skal ved salg være mærket i overensstemmelse med biocidforordningens artikel 58, stk. 3-6. Til behandling af så­danne artikler skal anvendes biocidholdige produkter, der er godkendt efter § 66. Stk. 3. Hvis ikke Miljøstyrelsen i en konkret godkendelse af et biocidholdigt produkt fastsætter an­dre tolerancer, skal fabrikations- og analyseusikkerhed ligge inden for de tolerancer, som er nævnt i bilag 4."
    },
    {
      "provision_ref": "2:5",
      "chapter": "2",
      "section": "5",
      "content": "§ 5. Ansøgning efter §§ 3, 4 eller 15 skal indgives på dansk eller engelsk. Stk. 2. Ansøgning efter § 15 skal indgives på et skema, der udarbejdes af Miljøstyrelsen, og ansøgningen skal i øvrigt følge de anvisninger, Miljøstyrelsen giver."
    },
    {
      "provision_ref": "2:6",
      "chapter": "2",
      "section": "6",
      "content": "§ 6. Miljøstyrelsen varetager, med de undtagelser, som fremgår af § 55, de opgaver, som efter bekæmpelsesmiddelforordningerne er tillagt de nationale kompetente myndigheder, herunder kompetente vurderingsmyndigheder. Miljøstyrelsen godkender tillige biocidholdige produkter, som er godkendelsespligtige efter § 15."
    },
    {
      "provision_ref": "2:7",
      "chapter": "2",
      "section": "7",
      "content": "§ 7. Den, der indgiver ansøgning om godkendelse af et bekæmpelsesmiddel, skal oplyse, om midlet kan betegnes som farligt efter klassificeringsbekendtgørelsens eller klassificeringsforordningens reg­ler. Kan midlet betegnes som farligt, skal det tillige være klassificeret. Stk. 2. Indtil den 30. maj 2015 skal klassificering ske enten efter reglerne i klassificeringsbe­kendtgø­rel­sen el­ler i klassificeringsforordningen. Fra den 1. juni 2015 skal klassificering ske efter reglerne i klassificerings­forordningen. Ansøger angiver ved indgivelse af ansøgningen, hvilke klassificeringsregler der er benyttet til det pågældende bekæmpelsesmiddel."
    },
    {
      "provision_ref": "2:8",
      "chapter": "2",
      "section": "8",
      "content": "§ 8. Søges der inden den 30. maj 2015 om fornyet godkendelse af et bekæmpelsesmiddel, skal ansøger vælge, om denne ønsker at klassificere sit bekæmpelsesmiddel efter reglerne i klassificeringsbekendt­gørelsen eller efter reglerne i klassificeringsforordningen. Reglerne i § 7 finder tilsvarende an­vendelse."
    },
    {
      "provision_ref": "2:9",
      "chapter": "2",
      "section": "9",
      "content": "§ 9. Den, der omklassificerer eller opdaterer klassificeringen af et godkendt bekæmpelsesmiddel, skal indsende oplysning om den nye klassificering. Stk. 2. Miljøstyrelsen kan bestemme, at den indsendte nye klassificering efter stk. 1 er at sidestille med en helt ny ansøgning om godkendelse."
    },
    {
      "provision_ref": "2:10",
      "chapter": "2",
      "section": "10",
      "content": "§ 10. Aktivstoffer, omfattet af § 15 og § 66, skal være klassificeret, emballeret og etiketteret i overensstemmelse med klassificeringsforordningen inden salg til brug i biocidholdige produkter. Stk. 2. Kravet i stk. 1 gælder ikke for aktivstoffer, der skal bruges til forsøgsmæssig afprøvning, jf.§ 39."
    },
    {
      "provision_ref": "2:11",
      "chapter": "2",
      "section": "11",
      "content": "§ 11. Biocidholdige produkter emballeres og mærkes i henhold til biocidforordningens artikel 69."
    },
    {
      "provision_ref": "2:12",
      "chapter": "2",
      "section": "12",
      "content": "§ 12. Plantebeskyttelsesmidler emballeres og mærkes i henhold til plantebeskyttelsesmiddelforord­ningens artikel 64 og 65."
    },
    {
      "provision_ref": "2:13",
      "chapter": "2",
      "section": "13",
      "content": "§ 13. Sammen med ansøgningen fremsendes forslag til udformning af emballage til og mærkning af midlet samt forslag til brochurer, indlægsblade eller lignen­de til udlevering sammen med det bekæmpelsesmiddel, der søges godkendt. Stk. 2. Miljøstyrelsen kan forlange supplerende oplysninger, herunder at ansøger gennemfører nær­mere undersøgelser efter styrelsens anvisninger. Stk. 3. Etiketten, anden mærkning af emballagen og brochurer, indlægsblade eller lignen­de til udlevering sammen med et bekæmpelsesmiddel skal udformes på dansk, hvis produktet ønskes markedsført på det danske marked."
    },
    {
      "provision_ref": "2:14",
      "chapter": "2",
      "section": "14",
      "content": "§ 14. Bekæmpelsesmidler, der kun forhandles mellem producenter og importører, eller mellem producenter indbyrdes, skal, ud over mærkning efter reglerne i klassificeringsbekendtgørelsen eller klassificeringsforordningen, tydeligt være mærket med midlets navn, navnet på og procentvis indhold af hvert aktivstof, producentens eller importørens navn og adresse og en tekst, der utvetydigt angiver: Må ikke udleveres til forbrugere. Kun til videre fabrikation (ompakning)."
    },
    {
      "provision_ref": "3:15",
      "chapter": "3",
      "section": "15",
      "content": "§ 15. Den, der ønsker at importere, sælge eller anvende et biocidholdigt produkt, som er omfattet af stk. 3 eller 4, skal fremsende ansøgning til Miljøstyrelsen om godkendelse af aktivstoffet og det eller de midler, aktivstoffet skal indgå i, selv om aktivstoffet ikke er om­fattet af godkendelsespligt efter biocidforordningen. An­søgning er dog ikke nødvendig efter denne bestemmelse, hvis aktivstof og biocidholdigt produkt er godkendt efter anden EU-lovgivning eller indgår i blandinger, der er omfattet af en så­dan godkendelse. Stk. 2. Sammen med ansøgningen om godkendelse skal ansøger oplyse, om midlet kan betegnes som farligt efter klassificeringsbekendtgørelsens eller klassificeringsforordningens regler, jf. § 7. Kan midlet betegnes som farligt, skal det tillige være klassificeret. Stk. 3. Godkendelsespligten efter stk. 1 omfatter midler, der er bestemt til bekæmpelse af 1) træødelæggende svamp, 2) algevækst, 3) slimdannende organismer i papirmasse, 4) kaniner, mus og rotter, samt 5) følgende laverestående dyr: a) Utøj hos husdyr, herunder stuefugle. b) Tekstilskadedyr. c) Skadedyr i tømmer og træværk. d) Insekter, snegle, mider og lignende. e) Regnorme. Stk. 4. Godkendelsespligten efter stk. 1 omfatter også aktivstoffer, som er bestemt til at forebygge skader, der forårsages af de under stk. 3, nr. 4 og 5, nævnte skadedyr samt af vildtlevende pattedyr og fugle, eller som er bestemt til at holde disse dyr borte fra steder, hvor de ikke er ønskede. Stk. 5. Godkendte aktivstoffer fremgår af stofbekendtgørelsen."
    },
    {
      "provision_ref": "3:16",
      "chapter": "3",
      "section": "16",
      "content": "§ 16. Ansøgning om godkendelse efter § 15 skal indeholde de i bilag 1 nævnte oplysninger. Stk. 2. Miljøstyrelsen kan forlange supplerende oplysninger, herunder at ansøger gennemfører nærmere undersøgelser efter styrelsens anvisninger."
    },
    {
      "provision_ref": "3:17",
      "chapter": "3",
      "section": "17",
      "content": "§ 17. Godkendelse efter § 15 meddeles for en periode på højst ti år, regnet fra datoen for Miljøstyrelsens afgørelse, medmindre styrelsen som følge af aktivstoffets eller biocidmidlets sundheds- eller miljømæssige egenskaber fastsætter en kortere frist. Stk. 2. Miljøstyrelsen kan lade en godkendelse være betinget af, at ansøger inden en nærmere angivet frist lader gennemføre nærmere undersøgelser af aktivstoffets eller biocidmidlets sundheds- eller miljømæssige egenskaber."
    },
    {
      "provision_ref": "3:18",
      "chapter": "3",
      "section": "18",
      "content": "§ 18. Samtidig med godkendelsen af et biocidholdigt produkt efter § 15 godkender Miljøstyrelsen udformningen af midlets etiket efter forslag fra ansøger. Etiketten skal indeholde de i bilag 2 nævnte oplys­ninger, og Miljøstyrelsen kan bestemme, at etiketten skal påføres yderligere oplysninger, ligesom Miljøstyrelsen kan forlange en bestemt ordlyd anvendt. Stk. 2. Miljøstyrelsen kan tillade, at oplysninger, der skal fremgå af etiketten, i stedet anføres direkte på emballagen. Miljøstyrelsen kan tillige tillade, at en del af oplysningerne på etiketten eller em­ballagen i stedet fremgår af en brochure, et indlægsblad eller lignen­de, der udleveres sammen med biocidmidlet. Stk. 3. De i stk. 1 og 2 nævnte oplysninger skal være på dansk og skal være anbragt tydeligt og med uudslettelig tekst."
    },
    {
      "provision_ref": "4:19",
      "chapter": "4",
      "section": "19",
      "content": "§ 19. Bestemmelserne i lovens § 24, stk. 1 og 2, og § 25, stk. 1 og 3, gælder ikke for bekæmpelsesmidler, der er omfattet af denne bekendtgørelse."
    },
    {
      "provision_ref": "4:20",
      "chapter": "4",
      "section": "20",
      "content": "§ 20. Bekæmpelsesmidler må kun sælges i den ubrudte originalpakning, som varen er leveret i fra producent, importør eller indehaveren af den godkendelse, som ligger til grund for salget. Stk. 2. Åbne pakninger af bekæmpelsesmidler må ikke forefindes i forretningslokaler, lagerlokaler og andre lokaler, hvor bekæmpelsesmidler opbevares med henblik på salg til brugere."
    },
    {
      "provision_ref": "4:21",
      "chapter": "4",
      "section": "21",
      "content": "§ 21. Et biocidholdigt produkt, der er omfattet af § 15 og § 66, skal markedsføres efter de i stk. 2-5 nævnte regler. Stk. 2. Salg af biocidholdige produkter må ikke finde sted under omstændigheder, der er egnet til at vildlede brugerne med hensyn til midlets brug eller den risiko, der kan være forbundet med midlet. Stk. 3. Ved salg af biocidholdige produkter må ikke bruges udtryk, der kan være egnet til at give brugerne den opfattelse, at midlet ikke indebærer risiko for mennesker eller miljø, herunder udtryk der angiver, at midlet er ufarligt, ugiftigt, ikke sundhedsskadeligt, ikke mærkningspligtigt, godkendt eller testet for særlige forhold, for eksempel allergi, eller udtryk, der indeholder ord som miljø, øko, natur eller sam­mensætninger heraf. Ud over udtrykket biocid må udtryk med ord som bio el­ler sam­men­sæt­nin­ger heraf kun benyttes i forbindelse med salg af mikrobiologiske biocidholdige produkter. Stk. 4. Emballagen til farlige biocidholdige produkter, jf. § 7, må ikke have en præsentation eller være påført en betegnelse, der bruges til levnedsmidler, foder, lægemidler eller kosmetik. Stk. 5. Emballagen til farlige biocidholdige produkter, jf. § 7, som sælges en detail til offentligheden, må ikke være udformet eller dekoreret, så den tiltrækker børns aktive nysgerrighed eller vild­leder forbrugerne."
    },
    {
      "provision_ref": "4:22",
      "chapter": "4",
      "section": "22",
      "content": "§ 22. Reklamer for et biocidholdigt produkt, omfattet af § 15 og § 66, skal indeholde oplysning om midlets farebetegnelse og indholdet af aktivstoffer samt utvetydig oplysning om, at biocidholdige produkter skal bruges med forsigtighed, og at etiket og brugsanvisning skal læses, før produktet tages i brug. Stk. 2. Hvis reklamen for et biocidholdigt produkt giver en forbruger mulighed for at indgå en købekontrakt uden først at have set midlets etiket, skal reklamen henvise til de fareklasser, der er anført på etiketten. Stk. 3. En reklame må ikke indeholde udsagn eller lignende om, at et biocidholdigt produkt indeholder el­ler kan have virkning som plantenæringsstof."
    },
    {
      "provision_ref": "4:23",
      "chapter": "4",
      "section": "23",
      "content": "§ 23. Et plantebeskyttelsesmiddel må kun besiddes, hvis det er godkendt i Danmark i henhold til plantebeskyttelsesmiddelforordningen, og det er forsynet med en etiket på dansk, jf. dog plantebeskyttelsesmiddelforordningens artikel 28, stk. 2. Plantebeskyttelsesmidler må tillige besiddes, hvis det sker for at udnytte en dispensation efter plantebeskyttelsesmiddelforord­­ningens artikel 53. Besiddelse kan være omfattet af tidsbegrænsning, hvis et middel optages i stofbekendtgørelsen."
    },
    {
      "provision_ref": "4:24",
      "chapter": "4",
      "section": "24",
      "content": "§ 24. Et biocidholdigt produkt må kun besiddes, hvis det er godkendt i Danmark eller EU og forsynet med en etiket på dansk. Et biocidholdigt produkt må dog også besiddes som led i udnyttelsen af en dispensation eller tilladelse, meddelt i medfør af biocidforordningen eller loven. Stk. 2. Hvor der fastsættes en sidste brugsdato for et biocidholdigt produkt, må midlet kun besiddes indtil denne dato. Stk. 3. Et biocidholdigt produkt, som er omfattet af stk. 1, må tillige besiddes, hvis det sker for at udnytte en dispensation eller tilladelse, som er meddelt i medfør af lov om kemikalier."
    },
    {
      "provision_ref": "4:25",
      "chapter": "4",
      "section": "25",
      "content": "§ 25. Forbuddet i § 24 mod besiddelse omfatter ikke biocidholdige produkter, der er fremstillet i udlandet, og som kun føres gennem landet som transitgods. Forbuddet gælder endvidere ikke for virksomheder, som lovligt fremstiller stoffer og blandinger til eksport."
    },
    {
      "provision_ref": "4:26",
      "chapter": "4",
      "section": "26",
      "content": "§ 26. Bekæmpelsesmidler skal opbevares i den oprindelige emballage, som skal være forsynet med den godkendte etiket. Stk. 2. Bekæmpelsesmidler skal opbevares miljø- og sundhedsmæssigt forsvarligt og utilgængeligt for børn. Midlerne må ikke opbevares sammen med eller i nærheden af levnedsmidler, foderstoffer, lægemidler eller lignende. Stk. 3. Rester af bekæmpelsesmidler samt tom emballage skal opbevares som angivet i stk. 2. Stk. 4. Sprøjtevæsker mv., der er tilberedt af bekæmpelsesmidler, må ikke efterlades uden opsyn."
    },
    {
      "provision_ref": "5:27",
      "chapter": "5",
      "section": "27",
      "content": "§ 27. Giftige bekæmpelsesmidler, jf. § 2, nr. 6, må kun besiddes af den, der har tilladelse til at frem­stille, sælge eller anvende et sådant middel. Stk. 2. Ud over de i § 26 nævnte op­bevaringskrav skal opbevaring af giftige bekæmpelsesmidler, jf. § 2, nr. 6, ske under lås. Stk. 3. Den, der producerer, importerer eller sælger giftige bekæmpelsesmidler, jf. § 2, nr. 6, skal opbevare disse midler i et særskilt og aflåst skab eller rum, der tydeligt er mærket med advarselstavle efter klassificeringsbekendtgørelsens regler herom. Giftskabet el­ler giftrummet hos den, der sælger giftige bekæmpelsesmidler, må kun indeholde disse bekæmpelsesmidler. Stk. 4. Hvis en virksomhed eller institution opbevarer giftige bekæmpelsesmidler, jf. § 2, nr. 6, i en samlet mæng­de på over 125 ml, hvortil flere end fem personer har adgang, skal den udpege en eller flere personer, der på virksomhedens eller institutionens vegne skal sikre, at opbevaringen af de på­gældende bekæmpelsesmidler sker i henhold til §§ 26 og 27, samt at uvedkommende ikke har adgang til midlerne."
    },
    {
      "provision_ref": "5:28",
      "chapter": "5",
      "section": "28",
      "content": "§ 28. Giftige bekæmpelsesmidler, jf. § 2, nr. 6, må kun sælges af indehaveren af godkendelsen for det pågældende middel, eller den der på nærmere fastsatte vilkår har fået tilladelse hertil af Miljøstyrelsen. Stk. 2. En tilladelse omfatter et udsalgssted. Tilladelsen kan indskrænkes til kun at omfatte bekæmpelsesmidler, der klassificeres som giftige, eller bekæmpelsesmidler, der klassificeres som akut toksiske i kategori 3. Tilladelser kan tilbagekaldes af Miljøstyrelsen, hvis indehaveren af tilladelsen gentagne gange opbevarer bekæmpelsesmidlerne forkert, sælger midlerne til personer, der ikke er berettigede til køb af midlerne, eller undlader at bogføre salg efter § 31."
    },
    {
      "provision_ref": "5:29",
      "chapter": "5",
      "section": "29",
      "content": "§ 29. Giftige bekæmpelsesmidler, jf. § 2, nr. 6, må kun sælges til 1) virksomheder, der er omfattet af § 28, 2) den, der kan dokumentere at have gennemført et giftkursus, jf. § 34, stk. 1, og 3) den, der kan fremvise en tilladelse fra Miljøstyrelsen til at indkøbe og anvende bekæmpelsesmidler, der er klassificeret som meget giftige, som akut toksiske i kategori 1 eller 2 eller som specifik målorgantoksiske i kategori 1 (STOT SE 1). Stk. 2. Bekæmpelsesmidler, der klassificeres som giftige, eller som akut toksiske i kategori 3, må endvidere sælges til den, der i medfør af § 33 må anvende disse bekæmpelsesmidler."
    },
    {
      "provision_ref": "5:30",
      "chapter": "5",
      "section": "30",
      "content": "§ 30. Salg af giftige bekæmpelsesmidler, jf. § 2, nr. 6, må kun finde sted mod køberens egenhændige kvittering."
    },
    {
      "provision_ref": "5:31",
      "chapter": "5",
      "section": "31",
      "content": "§ 31. Den, der sælger bekæmpelsesmidler, der klassificeres som meget giftige, som akut toksiske i kategori 1 eller 2 eller som specifik målorgantoksiske i kategori 1 (STOT SE 1), skal føre bog over hvert køb og salg af disse midler. Stk. 2. Bogføring skal foretages straks efter, at dispositionen har fundet sted og skal indeholde oplysning om dato, køberens navn og adresse, midlernes handelsnavn samt antal og størrelse af pakningerne. Stk. 3. Ved bogføring skal forhandlerens beholdning af de i stk. 1 nævnte midler til enhver tid klart fremgå af bogen eller af en udskrift fra forhandlerens normale bogholderi, foretaget på en måde, der kan godkendes af Miljøstyrelsen. Stk. 4. Bogen med bilag skal opbevares i fem år efter at være udskrevet. Hvis bogføring finder sted elektronisk eller ved hjælp af et løsbladssystem, skal bogføringen opbevares fem kalenderår tilbage."
    },
    {
      "provision_ref": "5:32",
      "chapter": "5",
      "section": "32",
      "content": "§ 32. Giftige bekæmpelsesmidler, jf. § 2, nr. 6, må ikke overlades til personer, som må antages at ville volde skade på sig selv eller deres omgivelser."
    },
    {
      "provision_ref": "5:33",
      "chapter": "5",
      "section": "33",
      "content": "§ 33. Bekæmpelsesmidler, der klassificeres som giftige eller som akut toksiske i kategori 3, må, med den undtagelse, der er angivet i § 34, stk. 2, kun anvendes af den, der erhvervsmæssigt 1) anvender midlerne i egen bedrift eller 2) udfører bekæmpelse for andre."
    },
    {
      "provision_ref": "5:34",
      "chapter": "5",
      "section": "34",
      "content": "§ 34. Bekæmpelsesmidler, der klassificeres som meget giftige, som akut toksiske i kategori 1 eller 2 eller som specifik målorgantoksiske i kategori 1 (STOT SE 1), må, med den undtagelse, der er an­givet i stk. 2, kun anvendes af den, der kan dokumentere at have gennemgået et af Miljøstyrelsen for­anstaltet eller anerkendt giftkursus for det pågældende middels anvendelsesområde, og som erhvervsmæssigt 1) anvender midlerne i egen bedrift eller 2) i øvrigt udfører bekæmpelse for andre. Stk. 2. De i § 33 og stk. 1 nævnte bekæmpelsesmidler må tillige anvendes af en ansat hos de i stk. 1 nævnte personer."
    },
    {
      "provision_ref": "5:35",
      "chapter": "5",
      "section": "35",
      "content": "§ 35. Giftige bekæmpelsesmidler, jf. § 2, nr. 6, må i private haver, på arealer omkring boligbyggeri, børneinstitutioner og lignende samt på offentlige områder og lignende arealer, der er tilgængelige for publikum, herunder i skel mod offentlige veje eller private haver, kun bruges ved bekæmpelse af rotter, mosegrise og muldvarpe af en person, der har gennemgået et giftkursus, jf. § 34, stk. 1."
    },
    {
      "provision_ref": "5:36",
      "chapter": "5",
      "section": "36",
      "content": "§ 36. Kemisk bekæmpelse af rotter må kun udføres af en autoriseret person, jf. bekendtgørelse om forebyggelse og bekæmpelse af rotter."
    },
    {
      "provision_ref": "5:37",
      "chapter": "5",
      "section": "37",
      "content": "§ 37. Bekæmpelsesmidler mod rotter må kun udleveres til og besiddes af en autoriseret person, jf. § 36."
    },
    {
      "provision_ref": "6:38",
      "chapter": "6",
      "section": "38",
      "content": "§ 38. Med henblik på at sikre, at brugeren kender til farer ved, eksponering for og forsvarlig opbevaring, håndtering, udbringning og sikker bortskaffelse mv. af et plantebeskyttelsesmiddel, skal for­handleren ved salg af midler til en privat bruger oplyse denne om, at vedkommende skal 1) læse plantebeskyttelsesmidlets etiket før brug mv., 2) anvende plantebeskyttelsesmidlet efter etikettens bestemmelser og 3) følge plantebeskyttelsesmidlets brugsanvisning under og efter brug."
    },
    {
      "provision_ref": "7:39",
      "chapter": "7",
      "section": "39",
      "content": "§ 39. Et biocidholdigt produkt eller et aktivstof til biocidholdige produkter, der ikke er omfattet af biocidforordningen, kan efter regler­ne i stk. 2-4 importeres, overdrages, oplagres, bruges og bortskaffes til brug ved forsøgsmæssig af­prøv­ning. Stk. 2. Den, der er ansvarlig for afprøvning eller forsøg efter stk. 3 og 4, skal udarbejde fortegnelser med følgende oplysninger: 1) Detaljerede oplysninger om biocidmidlets eller aktiv­stoffets identitet, etiketteringsdata, leverede mængder og navn og adresse på modtagerne af biocidmidlet eller aktivstoffet. 2) Alle foreliggende data om mulige virkninger på menneskers og dyrs sundhed, og på miljøet. Stk. 3. Ved videnskabelige forsøg, analyser eller kemisk forskning under kontrollerede betingelser, herunder bestemmelse af stoffets egenskaber, ydeevne og effektivitet samt videnskabelige undersøgelser i tilknytning til produktudvikling, skal den, der er ansvarlig for afprøvningen udarbejde og opbevare de i stk. 2 nævnte oplysninger og på forlangende stille dem til rådighed for Miljøstyrelsen. Stk. 4. Ved videreudvikling af et stof, hvorunder dets anvendelsesområder testes ved hjælp af pilot­forsøg eller fremstillingsforsøg, skal den, der er ansvarlig for forsøgene, inden forsøgene iværksættes fremsende de i stk. 2 nævnte oplysninger til Miljøstyrelsen. Stk. 5. Hvis de i stk. 3 og 4 nævnte aktiviteter kan indebære eller føre til, at det pågældende biocid­holdige produkt eller aktivstof udsættes i miljøet, må aktiviteten kun iværksættes med Miljøstyrelsens til­ladelse. Ansøgningen skal indeholde de oplysninger, som er nævnt i stk. 2, og Miljøstyrelsen kan give nærmere anvisninger for ansøgningen og dens indhold."
    },
    {
      "provision_ref": "8:40",
      "chapter": "8",
      "section": "40",
      "content": "§ 40. Inden udarbejdelse eller revision af den nationale handlingsplan for reduktion af anvendelsen og afhængigheden af plantebeskyttelsesmidler, jf. lovens § 44 a, skal Miljøstyrelsen høre offentligheden. Stk. 2. Miljøstyrelsen foretager offentlig annoncering af et forslag til national handlingsplan eller en revision af denne for at give offentligheden mulighed for tidligt og på en effektiv måde at udtale sig, inden der træffes afgørelse om planen. Annonceringen skal som minimum indeholde oplysning om: 1) Miljøstyrelsens adresse. 2) Oplysning om, at enhver har ret til at se forslaget til den nationale handlingsplan eller revisionen af denne. 3) Oplysning om, at enhver har ret til at kommentere forslaget inden for en fastsat frist på minimum otte uger fra annonceringen, samt oplysning om, hvortil kommentarer og spørgsmål kan rettes. Stk. 3. Miljøstyrelsen foretager offentlig annoncering af den nationale handlingsplans vedtagelse og af de begrundelser og overvejelser, der ligger til grund for handlingsplanens vedtagelse, herunder om processen for offentlighedens deltagelse. Den nationale handlingsplan skal være offentligt tilgængelig og formidles elektronisk til offentligheden, jf. bekendtgørelse om aktiv formidling af miljøoplysninger."
    },
    {
      "provision_ref": "9:41",
      "chapter": "9",
      "section": "41",
      "content": "§ 41. Den i lovens § 36 nævnte afgift forfalder til betaling den 1. januar og skal være indbetalt til Miljøstyrelsen senest den 1. februar."
    },
    {
      "provision_ref": "9:42",
      "chapter": "9",
      "section": "42",
      "content": "§ 42. Den, der efter lovens § 36 skal betale afgift, skal senest den 1. februar indsende en årsopgørelse for det foregående kalenderår til Miljøstyrelsen. Opgørelsen skal omfatte den solgte mængde for hvert enkelt produkt og skal sammen med de nødvendige baggrundsoplysninger for opgørelsen udarbejdes i en form, som kan godkendes af Miljøstyrelsen. Udenlandske godkendelsesindehavere skal opgøre den samlede mængde, der er afsat med henblik på anvendelse i Danmark."
    },
    {
      "provision_ref": "9:43",
      "chapter": "9",
      "section": "43",
      "content": "§ 43. Den, der har fået tilladelse til forhandling af giftige bekæmpelsesmidler, jf. § 2, nr. 6, skal for hvert udsalgssted, som tilladelsen omfatter, til delvis dækning af Miljøstyrelsens udgifter til administration af de meddelte tilladelser, betale et gebyr på 1) 1.500 kr. pr. år, hvis tilladelsen omfatter bekæmpelsesmidler, der klassificeres som meget giftige, eller bekæmpelsesmidler, der klassificeres som akut toksiske i kategori 1 eller 2 eller som specifik målorgantoksiske i kategori 1 (STOT SE 1), eller 2) 750 kr. pr. år, hvis tilladelsen alene omfatter bekæmpelsesmidler, der klassificeres som giftige eller som akut toksiske i kategori 3. Stk. 2. Gebyrerne forfalder til betaling den 1. januar, før­ste gang den 1. januar året efter at tilladelsen er meddelt. Stk. 3. Gebyret skal være indbetalt senest den 1. februar. Hvis gebyret indbetales efter denne dato, opkræves renter efter reglerne i lov om renter ved forsinket betaling m.v. Stk. 4. Gebyrsatserne i stk. 1 reguleres årligt pr. 1. januar på grundlag af det seneste offentliggjorte pris- og lønindeks i Økonomisk-Administrativ Vejledning fra Finansministeriet. Den aktuelle gebyr­sats offentliggøres på Miljøstyrelsens hjemmeside www.mst.dk."
    },
    {
      "provision_ref": "9:44",
      "chapter": "9",
      "section": "44",
      "content": "§ 44. Den, der søger optagelse af et aktivstof efter biocidforordningen, og den, der søger godkendelse eller ændret godkendelse af et biocidholdigt produkt, hvor aktivstoffet eller stofferne er godkendt efter biocidforordningen eller § 66 til den ansøgte anvendelse, skal betale et gebyr til dækning af Miljøstyrelsens omkostninger ved behandlingen af ansøgningerne. Gebyrets størrelse afhænger af ansøg­nin­gens indhold og fremgår af bilag 3."
    },
    {
      "provision_ref": "9:45",
      "chapter": "9",
      "section": "45",
      "content": "§ 45. Den, der i henhold til plantebeskyttelsesmiddelforordningen eller kommissionsforordning (EU) Nr. 1141/2010 anmelder et aktivstof til vurdering med henblik på optagelse på listen over god­kendte aktivstoffer til plantebeskyttelsesmiddelforordningen, skal betale et gebyr på 1.768.000 kr. til dækning af Mil­jøstyrelsens omkostninger ved den administrative behandling i forbindelse med denne vurdering. Stk. 2. Hvis aktivstoffet efter stk. 1 anmeldes i Danmark, betales gebyret, når Danmark bliver udpeget til rapporterende medlemsstat. Hvis aktivstoffet anmeldes i et andet medlemsland, betales gebyret, når Danmark bliver udpeget som medrapporterende medlemsstat."
    },
    {
      "provision_ref": "9:46",
      "chapter": "9",
      "section": "46",
      "content": "§ 46. Gebyrsatserne i § 44 og § 45, stk.1, gælder for anmeldelser modtaget senest den 31. december 2013. For senere anmeldelser reguleres satserne årligt pr. 1. januar på grundlag af det seneste offentliggjorte pris- og lønindeks i Økonomisk-Administrativ Vejledning fra Finansministeriet. Den aktuelle gebyrsats offentliggøres på Miljøstyrelsens hjemmeside www.mst.dk. Stk. 2. Gebyr efter §§ 44 og 45 skal på tidspunktet for indgivelse af ansøgningen om godkendelse indbetales til Miljøstyrelsen efter styrelsens nærmere anvisninger. Af gebyr større end 500.000 kr betales 10.000 kr. på tidspunktet for indgivelse af anmeldelsen. Hvis et aktivstof anmeldes til vur­dering inden for mere end en produkttype under biocidforordningen eller § 66, betales dog 10.000 kr. for hver produkttype. Den resterende del af gebyret indbetales herefter til Miljøstyrelsen efter dennes nærmere anvisning. Stk. 3. Miljøstyrelsen nedsætter gebyret, hvis sagsbehandlingen har været mindre ressourcekræven­de end det, gebyret er udregnet på grundlag af. Gebyret kan ligeledes konkret nedsættes i tilfælde, hvor en ansøgning tilbagekaldes af ansøgeren, før der er truffet beslutning om godkendelse. Nedsættelsen skal modsvare de sparede omkostninger i forbindelse med sagens behandling. Beløb på 10.000 kr. eller derunder tilbagebetales ikke."
    },
    {
      "provision_ref": "10:47",
      "chapter": "10",
      "section": "47",
      "content": "§ 47. Den, der er ansvarlig for salg i Danmark af et biocidholdigt produkt, der indeholder et aktivstof under revurdering, jf. biocidforordningens artikel 89, men hvor aktivstof og middel ikke er god­kendelsespligtigt efter § 66, skal foretage registrering i Arbejdstilsynets og Miljøstyrelsens register for stoffer og materialer (Produktregisteret) af følgende, jf. dog stk. 2: 1) Navn og adresse på den for salget ansvarlige fysiske eller juridiske person. 2) Produktets handelsnavn. 3) Anvendelse. 4) Produkttype i henhold til biocidforordningens bilag V. 5) Kemisk sammensætning. For hvert enkelt indholdsstof i produktet oplyses: a) CAS-nr. b) Kemisk navn. c) Indholdsstoffets andel af produktet i vægtprocent eller anden enhed. d) R-sætninger (H-sætninger efter klassificeringsforordningen). 6) Klassificering og mærkning af produktet. 7) Eventuelle forslag til førstehjælp ved uheld. Stk. 2. Hvis produktet som følge af anden lovgivning i forvejen er registreret i Produktregisteret og har fået tildelt et PR-nummer, er underretning efter stk. 1 ikke nødvendig."
    },
    {
      "provision_ref": "11:48",
      "chapter": "11",
      "section": "48",
      "content": "§ 48. Data, der indsendes sammen med en ansøgning om godkendelse af et aktivstof eller et biocidholdigt produkt efter § 15, eller et biocidholdigt produkt efter § 66, må kun bruges til fordel for en efterfølgende ansøger, når: 1) den efterfølgende ansøger fremlægger en adgangstilladelse til de aktuelle data, eller 2) tidsfristen for databeskyttelse er udløbet, jf. § 50. Stk. 2. Hvis den pågældende ikke selv ejer disse, skal den der ansøger om en tilladelse efter § 15 tillige oplyse navn og kontaktoplysninger på ejeren af de fremsendte data, samt fremvise en tilladelse til at anvende de indsendte data. Stk. 3. Ansøgeren skal give Miljøstyrelsen meddelelse om enhver ændring af ophavsretten til disse data, så snart disse finder sted. Stk. 4. Miljøstyrelsen kan stille indsendte oplysninger til rådighed for rådgivende videnskabelige ud­valg, der er nedsat i henhold til Kommissionens afgørelse 2004/210/EF af 3. marts 2004 om oprettelse af videnskabelige komitéer inden for forbrugersikkerhed, folkesundhed og miljø."
    },
    {
      "provision_ref": "11:49",
      "chapter": "11",
      "section": "49",
      "content": "§ 49. Data, der er omfattet af § 48, er beskyttet i den periode, som er angivet i stk. 3. Beskyttelsesperioden starter, når de pågældende data fremlægges første gang, jf. dog stk. 2. Stk. 2. Beskyttelsesperioden for data, der fremlægges med henblik på godkendelse af et eksisterende aktivstof, regnes fra den første dag i måneden efter datoen for Miljøstyrelsens godkendelse af det relevante aktivstof for den pågældende produkttype. Stk. 3. Beskyttelsesperioden efter stk. 1 og 2 er på 1) ti år for data til brug for godkendelse af et eksisterende aktivstof eller produkter med et eller flere eksisterende aktivstoffer, 2) femten år for godkendelse af nye aktivstoffer, herunder produkter med et nyt aktivstof, jf. artikel 3, stk. 1, litra e, i biocidforordningen, og 3) fem år for nye data, der fremlægges i forbindelse med fornyelse af en tidligere meddelt godkendelse."
    },
    {
      "provision_ref": "11:50",
      "chapter": "11",
      "section": "50",
      "content": "§ 50. Når databeskyttelsesperioden er udløbet, jf. § 49, kan den, der ansøger om godkendelse af nye aktivstoffer eller pro­duk­ter, anmode om, at data, fremsendt af en anden ansøger, bliver lagt til grund for ansøgningen. Aktivstoffet eller produktet skal være teknisk ækvivalent med det aktivstof eller produkt, for hvilket databeskyttelsesperioden er udløbet, blandt andet med hensyn til renhedsgrad og arten af relevante urenheder. Stk. 2. En ansøger efter stk. 1 skal fremlægge 1) alle nødvendige data til identifikation af det biocidholdige produkt, herunder dets sammensætning, 2) alle data, som er nødvendige til at identificere aktiv­stoffet og til at fastslå teknisk ækvivalens og 3) de data, der er nødvendige for at påvise, at det biocidholdige produkt indebærer samme risiko og har samme effektivitet som det godkendte biocidholdige produkt."
    },
    {
      "provision_ref": "11:51",
      "chapter": "11",
      "section": "51",
      "content": "§ 51. Ejeren af de pågældende data skal i en tilladelse til, at andre må benytte disse, angive 1) navn og kontaktoplysninger for dataejeren og den begunstigede, 2) navnet på det aktivstof eller biocidholdige produkt, hvis data der gives adgang til, 3) datoen for tilladelsens ikrafttræden og 4) en liste over de indgivne data, som tilladelsen giver ret til at citere. Stk. 2. Tilbagekaldelsen af en tilladelse til at benytte data påvirker ikke gyldigheden af en godkendelse, der er meddelt på grundlag af den pågældende tilladelse."
    },
    {
      "provision_ref": "11:52",
      "chapter": "11",
      "section": "52",
      "content": "§ 52. Forsøg med hvirveldyr til dokumentation af de sundheds- eller miljømæssige virkninger af et biocidaktivstof eller -middel må kun iværksættes efter tilladelse fra Miljøstyrelsen. Stk. 2. Tilladelse efter stk. 1 gives kun, hvis det i forbindelse med ansøgningen godtgøres, at der ik­ke tidligere til Miljøstyrelsen eller EU’s kemikalieagentur ECHA er indsendt oplysninger om forsøg eller undersøgelser."
    },
    {
      "provision_ref": "11:53",
      "chapter": "11",
      "section": "53",
      "content": "§ 53. Den, der ønsker at benytte forsøg med hvirveldyr som dokumentation for de sundheds- eller miljømæssige virkninger af et aktivstof eller et produkt, skal for egen regning indhente oplysning fra ECHA, om der foreligger oplysninger om sådanne forsøg. Hvis der foreligger oplysninger, og disse oplysninger er omfattet af databeskyttelse, jf. § 49, skal den pågældende kontakte ejeren af de aktuelle oplysninger og efter retningslinjerne i biocidforordningens artikel 63 indgå aftale om anvendelse heraf."
    },
    {
      "provision_ref": "12:54",
      "chapter": "12",
      "section": "54",
      "content": "§ 54. Miljøstyrelsen varetager, med de undtagelser som fremgår af § 55, de tilsynsopgaver, som efter bekæmpelsesmiddelforordningerne og andre forordninger er tillagt de nationale kompetente myndigheder, herunder kompetente vurderingsmyndigheder, for så vidt angår bekæmpelsesmidler. Stk. 2. Kommunalbestyrelsen bistår Miljøstyrelsen med tilsyn med overholdelsen af reglerne om besiddelse og anvendelse af bekæmpelsesmidler hos erhvervsmæssige brugere, der ikke er omfattet af det i § 55 angivne tilsyn. Stk. 3. Kommunalbestyrelsen bistår Miljøstyrelsen ved tilsyn med overholdelsen af opbevarings- og mærkningsreglerne hos detailhandlere og lignende."
    },
    {
      "provision_ref": "12:55",
      "chapter": "12",
      "section": "55",
      "content": "§ 55. NaturErhvervstyrelsen fører tilsyn med opbevaring, besiddelse og anvendelse samt registrering af brugen af plantebeskyttelsesmidler på jordbrug for så vidt angår overholdelse af følgende regler: 1) Plantebeskyttelsesmiddelforordningens artikel 28, stk. 1, artikel 55 og artikel 67, stk. 1. 2) Lovens § 10, stk. 2. 3) §§ 23, 24 og 26, § 27, stk. 1 og 3, samt §§ 33-35 i denne bekendtgørelse."
    },
    {
      "provision_ref": "12:56",
      "chapter": "12",
      "section": "56",
      "content": "§ 56. Statens Serum Institut og Nationalt Center for Jordbrug og Fødevarer ved Aarhus Universitet bistår Miljøstyrelsen ved vurderingen af bekæmpelsesmidlers effektivitet. Stk. 2. Fødevarestyrelsen bistår Miljøstyrelsen ved vurdering af restkoncentrationer i fødevarer og foder. Stk. 3. Nationalt Center for Jordbrug og Fødevarer ved Aarhus Universitet anerkender forsøgsenheder, der i Danmark udfører undersøgelser af plantebeskyttelsesmidlers effektivitet. Stk. 4. Det Nationale Center for Jordbrug og Fødevarer, Aarhus Universitet, kan opkræve et grund­gebyr samt et årligt gebyr til dækning af udgifter i forbindelse med anerkendelser af laboratorier og tilsyn med at vilkårene for disse overholdes. Stk. 5. Det Nationale Center for Jordbrug og Fødevarer, Aarhus Universitet, bistår ved vurdering af plantebeskyttelsesmidlers farlighed for bier, herunder fastsættelse af krav til mærkning herom."
    },
    {
      "provision_ref": "12:57",
      "chapter": "12",
      "section": "57",
      "content": "§ 57. Miljøstyrelsen kan i særlige tilfælde træffe afgørelse, der fraviger reglerne i bekendtgørelsen, eller tillade, at reglerne fraviges."
    },
    {
      "provision_ref": "12:58",
      "chapter": "12",
      "section": "58",
      "content": "§ 58. Afgørelser truffet efter denne bekendtgørelse af Miljøstyrelsen og de i §§ 54 og 55 nævnte myndigheder m.v. kan ikke påklages til anden administrativ myndighed."
    },
    {
      "provision_ref": "12:59",
      "chapter": "12",
      "section": "59",
      "content": "§ 59. Virksomheder skal indgive anmeldelse til politiet ved begrundet mistanke om tyveri af stoffer og blandinger, der er klassificeret 1) efter klassificeringsbekendtgørelsen som meget giftige med R-sætningen R26, R27, eller R28 eller som giftige med R-sætningen R23, R24 eller R25, eller 2) efter klassificeringsforordningen som akut toksiske i kategori 1 med faresætningen H300, H310 eller H330 eller som akut toksiske i kategori 3 med faresætningen H301, H311 eller H331. Stk. 2. Anmeldelsen efter stk. 1 skal indeholde oplysning om: 1) Betegnelse eller handelsnavn for stoffet eller blandingen. 2) Faresætninger eller R-sætninger for stoffet eller blandingen. 3) For enkeltstoffer: Stoffets CAS-nummer. 4) For blandinger: CAS-nummer for det eller de stoffer, der har givet anledning til blandingens klassificering, jf. stk. 1. 5) Eventuelle andre kendetegn, eksempelvis serienumre eller produktionsnumre. 6) Den stjålne mængde."
    },
    {
      "provision_ref": "12:60",
      "chapter": "12",
      "section": "60",
      "content": "§ 60. Personer, som er omfattet af § 34 og som erhvervsmæssigt udfører bekæmpelse for andre med de i § 34 nævnte bekæmpelsesmidler, skal give den, som bekæmpelsen udføres for, oplysning om, at Miljøstyrelsen har foranstaltet eller anerkendt det giftkursus, som den pågældende har gennemført, samt kontaktoplysninger til Miljøstyrelsen eller til Økonomi- og Erhvervsministeriets elektroniske kontaktpunkt (kvikskranke), jf. § 16 i lov om tjenesteydelser i det indre marked. Stk. 2. Oplysningerne i stk. 1 skal gøres tilgængelige for den, som bekæmpelsen udføres for, eller meddeles denne klart og entydigt og i god tid inden indgåelse af aftale om bekæmpelse eller inden udførelse af bekæmpelse, hvis der ikke foreligger en skriftlig aftale."
    },
    {
      "provision_ref": "12:61",
      "chapter": "12",
      "section": "61",
      "content": "§ 61. Miljøstyrelsen skal fastsætte og offentliggøre sine frister for behandling af ansøgninger om anerkendelse af gennemført giftkursus. Fristerne regnes fra det tidspunkt, hvor ansøgeren har indsendt alle de oplysninger, det påhviler denne at indsende. Stk. 2. Miljøstyrelsen kan forlænge fristen i stk. 1 én gang, hvis sagens kompleksitet berettiger det. Miljøstyrelsen giver ansøger meddelelse om forlængelsen og om varigheden heraf inden udløbet af fristen efter stk. 1. Meddelelsen skal indeholde en begrundelse for forlængelsen og dennes varighed. Stk. 3. Uanset fristerne i stk. 1 og 2 må ansøgeren først påbegynde bekæmpelsen med bekæmpelsesmidler, der klassificeres som meget giftige bekæmpelsesmidler eller som akut toksiske i kategori 1 eller 2 eller som specifik målorgantoksiske i kategori 1 (STOT SE 1), når Miljøstyrelsen har truffet afgørelse om anerkendelse af det gennemførte giftkursus."
    },
    {
      "provision_ref": "12:62",
      "chapter": "12",
      "section": "62",
      "content": "§ 62. Miljøstyrelsen skal hurtigst muligt kvittere for modtagelsen af en ansøgning om anerkendelse af gennemført giftkursus. Kvitteringen skal indeholde følgende oplysninger: 1) Den offentliggjorte frist for behandlingen af den pågældende ansøgning og muligheden for, at fristen kan blive forlænget én gang, jf. § 61. 2) Oplysning om, at ansøgeren ikke må påbegynde bekæmpelsen med meget giftige bekæmpelsesmidler, før end Miljøstyrelsen har truffet sin afgørelse, uanset om den offentliggjorte frist eller en efterfølgende meddelt frist er overholdt. 3) Oplysning om de administrative klagemuligheder for den pågældende afgørelse."
    },
    {
      "provision_ref": "12:63",
      "chapter": "12",
      "section": "63",
      "content": "§ 63. Miljøstyrelsen offentliggør og vedligeholder lister over 1) stoffer, som er tilladt anvendt i bestemte blandinger eller blandinger til særlig anvendelse, jf. lovens § 32, stk. 2, og 2) stoffer og blandinger, som er underkastet regulering ved brug i bekæmpelsesmidler, jf. lo­vens § 35, stk. 1, nr. 5."
    },
    {
      "provision_ref": "13:64",
      "chapter": "13",
      "section": "64",
      "content": "§ 64. Medmindre højere straf er forskyldt efter anden lovgivning, straffes med bøde den, der: 1) Undlader at indsende ansøgning om godkendelse efter §§ 3, 4, 15 eller 66. 2) Undlader at indsende oplysning om ny klassificering, jf. § 9. 3) Benytter en emballage, som ikke er godkendt, overtræder vilkår for udformningen af en etiket eller markedsfører midler uden godkendt etiket, jf. § 18. 4) Sælger bekæmpelsesmidler i åbnet eller uoriginal emballage, jf. § 20, stk. 1. 5) Opbevarer åben emballage, herunder tom emballage, i strid med § 20, stk. 2. 6) Sælger aktivstoffer til biocidholdige produkter eller biocidholdige produkter i strid med § 21. 7) Sælger eller foretager reklamering i strid med §§ 21 og 22. 8) Besidder plantebeskyttelsesmidler i strid med § 23. 9) Markedsfører, besidder eller anvender biocidholdige produkter i strid med § 24. 10) Opbevarer, eller lader bekæmpelsesmidler være uden opsyn, i strid med § 26. 11) Opbevarer giftige bekæmpelsesmidler, jf. § 2, nr. 6, i strid med § 27, stk. 1-3. 12) Undlader at udpege en ansvarlig for opbevaring af giftige bekæmpelsesmidler, jf § 2, nr. 6, og § 27, stk. 4. 13) Sælger giftige bekæmpelsesmidler, jf. § 2, nr. 6, i strid med §§ 28-32. 14) Anvender giftige bekæmpelsesmidler, jf. § 2, nr. 6, i strid med §§ 33-35. 15) Sælger midler til kemisk bekæmpelse af rotter til andre end autoriserede personer, jf. § 37. 16) Besidder midler til kemisk bekæmpelse af rotter uden autorisation til rottebekæmpelse, jf. § 37. 17) Sælger plantebeskyttelsesmidler i strid med § 38. 18) Foretager forsøgsmæssig afprøvning, herunder anskaffer og besidder sådanne midler, i strid med § 39. 19) Tilsidesætter vilkår, der er knyttet til en godkendelse eller tilladelse efter bekæmpelsesmiddelforordningerne, § 15 eller § 57. 20) Undlader at indgive politianmeldelse efter § 59. 21) Undlader at oplyse om aktiviteter m.v., jf. § 60. 22) Undlader registrering og indberetning af data om plantebeskyttelsesmidler, jf. artikel 67, stk. 1 og 2, i plantebeskyttelsesmiddelforordningen. 23) I øvrigt overtræder bestemmelser om bekæmpelsesmidler, fastsat i bekæmpelsesmiddelforordningerne eller andre EU-forordninger. Stk. 2. Straffen kan stige til fængsel i indtil to år, hvis overtrædelsen er begået forsætligt eller ved grov uagtsomhed, og hvis der ved overtrædelsen er 1) voldt skade på menneskers eller husdyrs liv eller sundhed eller fremkaldt fare derfor, 2) voldt skade på miljøet eller fremkaldt fare derfor, eller 3) opnået eller tilsigtet en økonomisk fordel, herunder ved besparelser, for den pågældende selv eller andre. Stk. 3. For overtrædelser af §§ 10, 11, 13, 17, 26 og 27, samt for salg af et biocidholdigt produkt uden godkendelse efter § 15 kan der pålægges producent, importør eller en virksomheds ejer eller bruger bø­de­ansvar, selv om overtrædelsen ikke kan tilregnes denne som forsætlig eller uagtsom. For sådant bødeansvar fastsættes ingen forvandlingsstraf. Stk. 4. Der kan pålægges selskaber m.v. (juridiske personer) strafansvar efter reglerne i straffelovens 5. kapitel. Stk. 5. For overtrædelser omfattet af stk. 1-4 er forældelsesfristen for strafansvaret fem år."
    },
    {
      "provision_ref": "14:65",
      "chapter": "14",
      "section": "65",
      "content": "§ 65. Bekendtgørelsen træder i kraft den 11. september 2013. Stk. 2. Bekendtgørelse nr. 702 af 24. juni 2011 om bekæmpelsesmidler ophæves, jf. dog §§ 67 og 68."
    },
    {
      "provision_ref": "15:66",
      "chapter": "15",
      "section": "66",
      "content": "§ 66. Hvis et aktivstof er opført på bilag II til Kommissionens forordning (EF) Nr. 1451/2007, og stoffet er under vurdering i en af de i § 15, stk. 3, og 4, nævnte produkttyper, skal Miljøstyrelsen god­kende biocidholdige produkter efter § 15 inden import, salg eller anvendelse."
    },
    {
      "provision_ref": "15:67",
      "chapter": "15",
      "section": "67",
      "content": "§ 67. Behandling af ansøgninger om godkendelse af nye plantebeskyttelsesmidler og sager om for­ny­et godkendelse af plantebeskyttelsesmidler, herunder ændringer og tilbagekaldelser, der er om­fat­tet af ændringsloven, jf. § 2, nr. 17, finder sted efter reglerne i §§ 4-16 i bekendtgørelse nr. 242 af 18. marts 2011 om be­kæmpelsesmidler."
    },
    {
      "provision_ref": "15:68",
      "chapter": "15",
      "section": "68",
      "content": "§ 68. Emballering og mærkning i forbindelse med ansøgninger om godkendelse af plantebeskyttelsesmidler, der indtil den 14. juni 2015 skal behandles efter reglerne i ændringsloven, jf. § 2, nr. 17, foretages, uanset bestemmelserne om klassificering og mærkning i § 7, stk. 2, og § 8, efter reglerne i §§ 19-27 i bekendtgørelse nr. 242 af 18. marts 2011 om bekæmpelsesmidler, jf. dog stk. 2. Stk. 2. Den, der ansøger om godkendelse eller fornyet godkendelse af et plantebeskyttelsesmiddel, der er omfattet af ændringsloven, kan anmode om, at emballering og mærkning sker efter reglerne herom i plantebeskyttelsesmiddelforordningen, hvorefter denne finder anvendelse."
    }
  ],
  "provision_versions": [
    {
      "provision_ref": "1:1",
      "chapter": "1",
      "section": "1",
      "content": "§ 1. Denne bekendtgørelse finder anvendelse for bekæmpelsesmidler, jf. lovens § 33, i det omfang de er godkendelsespligtige i medfør af bekæmpelsesmiddelforordningerne, jf. § 2, nr. 1, samt visse bekæmpelsesmidler, der ikke er omfattet af disse forordninger. Stk. 2. Bekendtgørelsen fastsætter regler, der supplerer bekæmpelsesmiddelforordningernes regler, jf. § 2, nr. 1, om godkendelse, produktion, import, salg, anvendelse og besiddelse af samt tilsyn med bekæmpelsesmidler. Bekendtgørelsen fastsætter tillige regler for national godkendelse af biocidholdige produkter, jf. lovens § 35, stk. 1, og om udvidet beskyttelse af data i denne forbindelse. Stk. 3. Bekendtgørelsen finder anvendelse på bekæmpelsesmidler i den form, hvori de overdrages til brugeren, jf. dog stk. 4. Stk. 4. Bekendtgørelsen finder ikke anvendelse i forbindelse med 1) transport af bekæmpelsesmidler, 2) bekæmpelsesmidler, der forhandles mellem producenter og importører, eller mellem producenter indbyrdes, jf. dog §§ 14 og 27, eller 3) eksport af bekæmpelsesmidler, jf. dog § 25, § 26 og § 27, stk. 2.",
      "valid_from": "2013-09-06",
      "valid_to": null
    },
    {
      "provision_ref": "1:2",
      "chapter": "1",
      "section": "2",
      "content": "§ 2. I denne bekendtgørelse forstås ved: 1) Bekæmpelsesmiddelforordningerne: Biocidforordningen, jf. nr. 3, og plantebeskyttelsesmiddelforordningen, jf. nr. 13. 2) Biociddirektivet: Europa-Parlamentets og Rådets direktiv 98/8/EF af 16. februar 1998 om markedsføring af biocidholdige produkter. 3) Biocidforordningen: Europa-Parlamentets og Rådets forordning (EU) Nr. 528/2012 af 22. maj 2012 om tilgængeliggørelse på markedet og anvendelse af biocidholdige produkter. 4) Biocidholdigt produkt: Som defineret i artikel 3, stk. 1, litra a, i biocidforordningen, jf. nr. 3, samt stoffer, blandinger og andre varer, der ikke er omfattet af biocidforordningen, men som har de i litra a-c nævnte egenskaber: a) Stoffer eller blandinger, i den form hvori de leveres til brugeren, som består af, indeholder eller genererer et eller flere aktivstoffer, som er bestemt til at kunne ødelægge, afskrække, uskade­liggøre, hindre virkningen af eller bekæmpe virkningen af skadegørere på anden vis end blot ved fysisk eller mekanisk påvirkning. b) Stoffer eller blandinger, genereret fra stoffer eller blandinger, der ikke i sig selv er produkter i den i litra a omhandlede forstand, og som er bestemt til at kunne ødelægge, afskrække, uskadeliggøre, hindre virkningen af eller bekæmpe virkningen af skadegørere på anden vis end blot ved fysisk eller mekanisk påvirkning. c) Behandlede artikler, som defineret i artikel 3, stk. 1, litra l, i biocidforordningen, med en primær biocidfunktion. 5) Blanding: Som defineret i klassificeringsforordningen, artikel 2, nr. 8. 6) Giftige bekæmpelsesmidler: Bekæmpelsesmidler (plantebeskyttelsesmidler og biocidholdige pro­dukter), der klassificeres som meget giftige eller giftige, og bekæmpelsesmidler, der klassificeres som akut toksiske i kategori 1, 2 eller 3, eller som specifik målorgantoksiske i kategori 1 (STOT SE 1). 7) Jordbrug: Jordbrugsbedrifter, der er omfattet af SKATs benyttelseskode 05 (landbrug, bebygget), 06 (særskilt vurderet skov og plantage), 07 (frugtplantage, gartneri og planteskole), eller 17 (ubebygget landbrugslod, m.v.), eller 01 (beboelse), for så vidt angår ejendomme med karakter af landbrug eller gartneri. 8) Klassificeringsbekendtgørelsen: Bekendtgørelse om klassificering, emballering, mærkning, salg og opbevaring af stoffer og blandinger. 9) Klassificeringsforordningen: Europa-Parlamentets og Rådets forordning (EF) Nr. 1272/2008 af 16. december 2008 om klassificering, mærkning og emballering af stoffer og blandinger og om ændring og ophævelse af direktiv 67/548/EØF og 1999/45/EF og om ændring af forordning (EF) Nr. 1907/2006. 10) Mikroorganisme: Som defineret i biocidforordningen, artikel 3, stk. 1, litra b, for så vidt angår biocidholdige produkter, og plantebeskyttelsesmiddelforordningen, artikel 3, nr. 15, for så vidt angår plantebeskyttelsesmidler. 11) Plantebeskyttelsesmiddel: Som defineret i artikel 2, stk. 1, i plantebeskyttelsesmiddelforordningen, jf. nr. 13, i den form, hvori de overdrages til brugeren, og bestående af eller indeholdende aktivstoffer, safenere eller synergister, og som er bestemt til følgende formål: a) At beskytte planter eller planteprodukter mod alle skadegørere, medmindre hovedformålet med det pågældende produkt må anses for at være af hygiejnemæssig karakter, snarere end beskyttelse af planter eller planteprodukter. b) At påvirke planters livsprocesser, f.eks. ved at indvirke på planternes vækst på anden måde end som næringsstof. c) At konservere planteprodukter, for så vidt de pågældende stoffer eller produkter ikke er omfattet af særlige fællesskabsbestemmelser om konserveringsmidler. d) At ødelægge uønskede planter eller plantedele, bortset fra alger, medmindre produkterne bruges på jord eller vand for at beskytte planter. e) At bremse eller forebygge uønsket vækst af planter, bortset fra alger, medmindre produkterne bruges på jord eller vand for at beskytte planter. 12) Plantebeskyttelsesmiddeldirektivet: Rådets direktiv 91/414/EØF af 15. juli 1991 om markedsføring af plantebeskyttelsesmidler. 13) Plantebeskyttelsesmiddelforordningen: Europa-Parlamentets og Rådets forordning (EF) Nr. 1107/2009 af 21. oktober 2009 om markedsføring af plantebeskyttelsesmidler og om ophævelse af Rådets direktiv 79/117/EØF og 91/414/EØF. 14) Salg: Enhver overdragelse af et bekæmpelsesmiddel, uanset om overdragelsen sker mod betaling, som defineret i biocidforordningens artikel 3, stk. 1, litra i og j, og plantebeskyttelsesmiddelforordningens artikel 3, nr. 9. 15) Stof: Som defineret i klassificeringsforordningen, artikel 2, nr. 7. 16) Stofbekendtgørelsen: Bekendtgørelse om anvendelse af kemiske stoffer og blandinger i bekæmpelsesmidler. 17) Ændringsloven: § 6 i lov nr. 294 af 11. april 2011 om ændring af lov om kemiske stoffer og produkter og forskellige andre love.",
      "valid_from": "2013-09-06",
      "valid_to": null
    },
    {
      "provision_ref": "2:3",
      "chapter": "2",
      "section": "3",
      "content": "§ 3. Ansøgning om og godkendelse af plantebeskyttelsesmidler følger reglerne i plantebeskyttelsesmiddelforordningen.",
      "valid_from": "2013-09-06",
      "valid_to": null
    },
    {
      "provision_ref": "2:4",
      "chapter": "2",
      "section": "4",
      "content": "§ 4. Ansøgning om og godkendelse af biocidholdige aktivstoffer og produkter følger reglerne i biocidforordningen, jf. dog stk. 2 og 3 samt §§ 15 og 66. Stk. 2. Behandlede artikler, jf. biocidforordningens artikel 3, stk. 1, litra l, der er behandlet med et aktivstof, som fortsat er under vurdering inden for et af de i § 15, stk. 3 og 4, nævnte produkttyper, skal ved salg være mærket i overensstemmelse med biocidforordningens artikel 58, stk. 3-6. Til behandling af så­danne artikler skal anvendes biocidholdige produkter, der er godkendt efter § 66. Stk. 3. Hvis ikke Miljøstyrelsen i en konkret godkendelse af et biocidholdigt produkt fastsætter an­dre tolerancer, skal fabrikations- og analyseusikkerhed ligge inden for de tolerancer, som er nævnt i bilag 4.",
      "valid_from": "2013-09-06",
      "valid_to": null
    },
    {
      "provision_ref": "2:5",
      "chapter": "2",
      "section": "5",
      "content": "§ 5. Ansøgning efter §§ 3, 4 eller 15 skal indgives på dansk eller engelsk. Stk. 2. Ansøgning efter § 15 skal indgives på et skema, der udarbejdes af Miljøstyrelsen, og ansøgningen skal i øvrigt følge de anvisninger, Miljøstyrelsen giver.",
      "valid_from": "2013-09-06",
      "valid_to": null
    },
    {
      "provision_ref": "2:6",
      "chapter": "2",
      "section": "6",
      "content": "§ 6. Miljøstyrelsen varetager, med de undtagelser, som fremgår af § 55, de opgaver, som efter bekæmpelsesmiddelforordningerne er tillagt de nationale kompetente myndigheder, herunder kompetente vurderingsmyndigheder. Miljøstyrelsen godkender tillige biocidholdige produkter, som er godkendelsespligtige efter § 15.",
      "valid_from": "2013-09-06",
      "valid_to": null
    },
    {
      "provision_ref": "2:7",
      "chapter": "2",
      "section": "7",
      "content": "§ 7. Den, der indgiver ansøgning om godkendelse af et bekæmpelsesmiddel, skal oplyse, om midlet kan betegnes som farligt efter klassificeringsbekendtgørelsens eller klassificeringsforordningens reg­ler. Kan midlet betegnes som farligt, skal det tillige være klassificeret. Stk. 2. Indtil den 30. maj 2015 skal klassificering ske enten efter reglerne i klassificeringsbe­kendtgø­rel­sen el­ler i klassificeringsforordningen. Fra den 1. juni 2015 skal klassificering ske efter reglerne i klassificerings­forordningen. Ansøger angiver ved indgivelse af ansøgningen, hvilke klassificeringsregler der er benyttet til det pågældende bekæmpelsesmiddel.",
      "valid_from": "2013-09-06",
      "valid_to": null
    },
    {
      "provision_ref": "2:8",
      "chapter": "2",
      "section": "8",
      "content": "§ 8. Søges der inden den 30. maj 2015 om fornyet godkendelse af et bekæmpelsesmiddel, skal ansøger vælge, om denne ønsker at klassificere sit bekæmpelsesmiddel efter reglerne i klassificeringsbekendt­gørelsen eller efter reglerne i klassificeringsforordningen. Reglerne i § 7 finder tilsvarende an­vendelse.",
      "valid_from": "2013-09-06",
      "valid_to": null
    },
    {
      "provision_ref": "2:9",
      "chapter": "2",
      "section": "9",
      "content": "§ 9. Den, der omklassificerer eller opdaterer klassificeringen af et godkendt bekæmpelsesmiddel, skal indsende oplysning om den nye klassificering. Stk. 2. Miljøstyrelsen kan bestemme, at den indsendte nye klassificering efter stk. 1 er at sidestille med en helt ny ansøgning om godkendelse.",
      "valid_from": "2013-09-06",
      "valid_to": null
    },
    {
      "provision_ref": "2:10",
      "chapter": "2",
      "section": "10",
      "content": "§ 10. Aktivstoffer, omfattet af § 15 og § 66, skal være klassificeret, emballeret og etiketteret i overensstemmelse med klassificeringsforordningen inden salg til brug i biocidholdige produkter. Stk. 2. Kravet i stk. 1 gælder ikke for aktivstoffer, der skal bruges til forsøgsmæssig afprøvning, jf.§ 39.",
      "valid_from": "2013-09-06",
      "valid_to": null
    },
    {
      "provision_ref": "2:11",
      "chapter": "2",
      "section": "11",
      "content": "§ 11. Biocidholdige produkter emballeres og mærkes i henhold til biocidforordningens artikel 69.",
      "valid_from": "2013-09-06",
      "valid_to": null
    },
    {
      "provision_ref": "2:12",
      "chapter": "2",
      "section": "12",
      "content": "§ 12. Plantebeskyttelsesmidler emballeres og mærkes i henhold til plantebeskyttelsesmiddelforord­ningens artikel 64 og 65.",
      "valid_from": "2013-09-06",
      "valid_to": null
    },
    {
      "provision_ref": "2:13",
      "chapter": "2",
      "section": "13",
      "content": "§ 13. Sammen med ansøgningen fremsendes forslag til udformning af emballage til og mærkning af midlet samt forslag til brochurer, indlægsblade eller lignen­de til udlevering sammen med det bekæmpelsesmiddel, der søges godkendt. Stk. 2. Miljøstyrelsen kan forlange supplerende oplysninger, herunder at ansøger gennemfører nær­mere undersøgelser efter styrelsens anvisninger. Stk. 3. Etiketten, anden mærkning af emballagen og brochurer, indlægsblade eller lignen­de til udlevering sammen med et bekæmpelsesmiddel skal udformes på dansk, hvis produktet ønskes markedsført på det danske marked.",
      "valid_from": "2013-09-06",
      "valid_to": null
    },
    {
      "provision_ref": "2:14",
      "chapter": "2",
      "section": "14",
      "content": "§ 14. Bekæmpelsesmidler, der kun forhandles mellem producenter og importører, eller mellem producenter indbyrdes, skal, ud over mærkning efter reglerne i klassificeringsbekendtgørelsen eller klassificeringsforordningen, tydeligt være mærket med midlets navn, navnet på og procentvis indhold af hvert aktivstof, producentens eller importørens navn og adresse og en tekst, der utvetydigt angiver: Må ikke udleveres til forbrugere. Kun til videre fabrikation (ompakning).",
      "valid_from": "2013-09-06",
      "valid_to": null
    },
    {
      "provision_ref": "3:15",
      "chapter": "3",
      "section": "15",
      "content": "§ 15. Den, der ønsker at importere, sælge eller anvende et biocidholdigt produkt, som er omfattet af stk. 3 eller 4, skal fremsende ansøgning til Miljøstyrelsen om godkendelse af aktivstoffet og det eller de midler, aktivstoffet skal indgå i, selv om aktivstoffet ikke er om­fattet af godkendelsespligt efter biocidforordningen. An­søgning er dog ikke nødvendig efter denne bestemmelse, hvis aktivstof og biocidholdigt produkt er godkendt efter anden EU-lovgivning eller indgår i blandinger, der er omfattet af en så­dan godkendelse. Stk. 2. Sammen med ansøgningen om godkendelse skal ansøger oplyse, om midlet kan betegnes som farligt efter klassificeringsbekendtgørelsens eller klassificeringsforordningens regler, jf. § 7. Kan midlet betegnes som farligt, skal det tillige være klassificeret. Stk. 3. Godkendelsespligten efter stk. 1 omfatter midler, der er bestemt til bekæmpelse af 1) træødelæggende svamp, 2) algevækst, 3) slimdannende organismer i papirmasse, 4) kaniner, mus og rotter, samt 5) følgende laverestående dyr: a) Utøj hos husdyr, herunder stuefugle. b) Tekstilskadedyr. c) Skadedyr i tømmer og træværk. d) Insekter, snegle, mider og lignende. e) Regnorme. Stk. 4. Godkendelsespligten efter stk. 1 omfatter også aktivstoffer, som er bestemt til at forebygge skader, der forårsages af de under stk. 3, nr. 4 og 5, nævnte skadedyr samt af vildtlevende pattedyr og fugle, eller som er bestemt til at holde disse dyr borte fra steder, hvor de ikke er ønskede. Stk. 5. Godkendte aktivstoffer fremgår af stofbekendtgørelsen.",
      "valid_from": "2013-09-06",
      "valid_to": null
    },
    {
      "provision_ref": "3:16",
      "chapter": "3",
      "section": "16",
      "content": "§ 16. Ansøgning om godkendelse efter § 15 skal indeholde de i bilag 1 nævnte oplysninger. Stk. 2. Miljøstyrelsen kan forlange supplerende oplysninger, herunder at ansøger gennemfører nærmere undersøgelser efter styrelsens anvisninger.",
      "valid_from": "2013-09-06",
      "valid_to": null
    },
    {
      "provision_ref": "3:17",
      "chapter": "3",
      "section": "17",
      "content": "§ 17. Godkendelse efter § 15 meddeles for en periode på højst ti år, regnet fra datoen for Miljøstyrelsens afgørelse, medmindre styrelsen som følge af aktivstoffets eller biocidmidlets sundheds- eller miljømæssige egenskaber fastsætter en kortere frist. Stk. 2. Miljøstyrelsen kan lade en godkendelse være betinget af, at ansøger inden en nærmere angivet frist lader gennemføre nærmere undersøgelser af aktivstoffets eller biocidmidlets sundheds- eller miljømæssige egenskaber.",
      "valid_from": "2013-09-06",
      "valid_to": null
    },
    {
      "provision_ref": "3:18",
      "chapter": "3",
      "section": "18",
      "content": "§ 18. Samtidig med godkendelsen af et biocidholdigt produkt efter § 15 godkender Miljøstyrelsen udformningen af midlets etiket efter forslag fra ansøger. Etiketten skal indeholde de i bilag 2 nævnte oplys­ninger, og Miljøstyrelsen kan bestemme, at etiketten skal påføres yderligere oplysninger, ligesom Miljøstyrelsen kan forlange en bestemt ordlyd anvendt. Stk. 2. Miljøstyrelsen kan tillade, at oplysninger, der skal fremgå af etiketten, i stedet anføres direkte på emballagen. Miljøstyrelsen kan tillige tillade, at en del af oplysningerne på etiketten eller em­ballagen i stedet fremgår af en brochure, et indlægsblad eller lignen­de, der udleveres sammen med biocidmidlet. Stk. 3. De i stk. 1 og 2 nævnte oplysninger skal være på dansk og skal være anbragt tydeligt og med uudslettelig tekst.",
      "valid_from": "2013-09-06",
      "valid_to": null
    },
    {
      "provision_ref": "4:19",
      "chapter": "4",
      "section": "19",
      "content": "§ 19. Bestemmelserne i lovens § 24, stk. 1 og 2, og § 25, stk. 1 og 3, gælder ikke for bekæmpelsesmidler, der er omfattet af denne bekendtgørelse.",
      "valid_from": "2013-09-06",
      "valid_to": null
    },
    {
      "provision_ref": "4:20",
      "chapter": "4",
      "section": "20",
      "content": "§ 20. Bekæmpelsesmidler må kun sælges i den ubrudte originalpakning, som varen er leveret i fra producent, importør eller indehaveren af den godkendelse, som ligger til grund for salget. Stk. 2. Åbne pakninger af bekæmpelsesmidler må ikke forefindes i forretningslokaler, lagerlokaler og andre lokaler, hvor bekæmpelsesmidler opbevares med henblik på salg til brugere.",
      "valid_from": "2013-09-06",
      "valid_to": null
    },
    {
      "provision_ref": "4:21",
      "chapter": "4",
      "section": "21",
      "content": "§ 21. Et biocidholdigt produkt, der er omfattet af § 15 og § 66, skal markedsføres efter de i stk. 2-5 nævnte regler. Stk. 2. Salg af biocidholdige produkter må ikke finde sted under omstændigheder, der er egnet til at vildlede brugerne med hensyn til midlets brug eller den risiko, der kan være forbundet med midlet. Stk. 3. Ved salg af biocidholdige produkter må ikke bruges udtryk, der kan være egnet til at give brugerne den opfattelse, at midlet ikke indebærer risiko for mennesker eller miljø, herunder udtryk der angiver, at midlet er ufarligt, ugiftigt, ikke sundhedsskadeligt, ikke mærkningspligtigt, godkendt eller testet for særlige forhold, for eksempel allergi, eller udtryk, der indeholder ord som miljø, øko, natur eller sam­mensætninger heraf. Ud over udtrykket biocid må udtryk med ord som bio el­ler sam­men­sæt­nin­ger heraf kun benyttes i forbindelse med salg af mikrobiologiske biocidholdige produkter. Stk. 4. Emballagen til farlige biocidholdige produkter, jf. § 7, må ikke have en præsentation eller være påført en betegnelse, der bruges til levnedsmidler, foder, lægemidler eller kosmetik. Stk. 5. Emballagen til farlige biocidholdige produkter, jf. § 7, som sælges en detail til offentligheden, må ikke være udformet eller dekoreret, så den tiltrækker børns aktive nysgerrighed eller vild­leder forbrugerne.",
      "valid_from": "2013-09-06",
      "valid_to": null
    },
    {
      "provision_ref": "4:22",
      "chapter": "4",
      "section": "22",
      "content": "§ 22. Reklamer for et biocidholdigt produkt, omfattet af § 15 og § 66, skal indeholde oplysning om midlets farebetegnelse og indholdet af aktivstoffer samt utvetydig oplysning om, at biocidholdige produkter skal bruges med forsigtighed, og at etiket og brugsanvisning skal læses, før produktet tages i brug. Stk. 2. Hvis reklamen for et biocidholdigt produkt giver en forbruger mulighed for at indgå en købekontrakt uden først at have set midlets etiket, skal reklamen henvise til de fareklasser, der er anført på etiketten. Stk. 3. En reklame må ikke indeholde udsagn eller lignende om, at et biocidholdigt produkt indeholder el­ler kan have virkning som plantenæringsstof.",
      "valid_from": "2013-09-06",
      "valid_to": null
    },
    {
      "provision_ref": "4:23",
      "chapter": "4",
      "section": "23",
      "content": "§ 23. Et plantebeskyttelsesmiddel må kun besiddes, hvis det er godkendt i Danmark i henhold til plantebeskyttelsesmiddelforordningen, og det er forsynet med en etiket på dansk, jf. dog plantebeskyttelsesmiddelforordningens artikel 28, stk. 2. Plantebeskyttelsesmidler må tillige besiddes, hvis det sker for at udnytte en dispensation efter plantebeskyttelsesmiddelforord­­ningens artikel 53. Besiddelse kan være omfattet af tidsbegrænsning, hvis et middel optages i stofbekendtgørelsen.",
      "valid_from": "2013-09-06",
      "valid_to": null
    },
    {
      "provision_ref": "4:24",
      "chapter": "4",
      "section": "24",
      "content": "§ 24. Et biocidholdigt produkt må kun besiddes, hvis det er godkendt i Danmark eller EU og forsynet med en etiket på dansk. Et biocidholdigt produkt må dog også besiddes som led i udnyttelsen af en dispensation eller tilladelse, meddelt i medfør af biocidforordningen eller loven. Stk. 2. Hvor der fastsættes en sidste brugsdato for et biocidholdigt produkt, må midlet kun besiddes indtil denne dato. Stk. 3. Et biocidholdigt produkt, som er omfattet af stk. 1, må tillige besiddes, hvis det sker for at udnytte en dispensation eller tilladelse, som er meddelt i medfør af lov om kemikalier.",
      "valid_from": "2013-09-06",
      "valid_to": null
    },
    {
      "provision_ref": "4:25",
      "chapter": "4",
      "section": "25",
      "content": "§ 25. Forbuddet i § 24 mod besiddelse omfatter ikke biocidholdige produkter, der er fremstillet i udlandet, og som kun føres gennem landet som transitgods. Forbuddet gælder endvidere ikke for virksomheder, som lovligt fremstiller stoffer og blandinger til eksport.",
      "valid_from": "2013-09-06",
      "valid_to": null
    },
    {
      "provision_ref": "4:26",
      "chapter": "4",
      "section": "26",
      "content": "§ 26. Bekæmpelsesmidler skal opbevares i den oprindelige emballage, som skal være forsynet med den godkendte etiket. Stk. 2. Bekæmpelsesmidler skal opbevares miljø- og sundhedsmæssigt forsvarligt og utilgængeligt for børn. Midlerne må ikke opbevares sammen med eller i nærheden af levnedsmidler, foderstoffer, lægemidler eller lignende. Stk. 3. Rester af bekæmpelsesmidler samt tom emballage skal opbevares som angivet i stk. 2. Stk. 4. Sprøjtevæsker mv., der er tilberedt af bekæmpelsesmidler, må ikke efterlades uden opsyn.",
      "valid_from": "2013-09-06",
      "valid_to": null
    },
    {
      "provision_ref": "5:27",
      "chapter": "5",
      "section": "27",
      "content": "§ 27. Giftige bekæmpelsesmidler, jf. § 2, nr. 6, må kun besiddes af den, der har tilladelse til at frem­stille, sælge eller anvende et sådant middel. Stk. 2. Ud over de i § 26 nævnte op­bevaringskrav skal opbevaring af giftige bekæmpelsesmidler, jf. § 2, nr. 6, ske under lås. Stk. 3. Den, der producerer, importerer eller sælger giftige bekæmpelsesmidler, jf. § 2, nr. 6, skal opbevare disse midler i et særskilt og aflåst skab eller rum, der tydeligt er mærket med advarselstavle efter klassificeringsbekendtgørelsens regler herom. Giftskabet el­ler giftrummet hos den, der sælger giftige bekæmpelsesmidler, må kun indeholde disse bekæmpelsesmidler. Stk. 4. Hvis en virksomhed eller institution opbevarer giftige bekæmpelsesmidler, jf. § 2, nr. 6, i en samlet mæng­de på over 125 ml, hvortil flere end fem personer har adgang, skal den udpege en eller flere personer, der på virksomhedens eller institutionens vegne skal sikre, at opbevaringen af de på­gældende bekæmpelsesmidler sker i henhold til §§ 26 og 27, samt at uvedkommende ikke har adgang til midlerne.",
      "valid_from": "2013-09-06",
      "valid_to": null
    },
    {
      "provision_ref": "5:28",
      "chapter": "5",
      "section": "28",
      "content": "§ 28. Giftige bekæmpelsesmidler, jf. § 2, nr. 6, må kun sælges af indehaveren af godkendelsen for det pågældende middel, eller den der på nærmere fastsatte vilkår har fået tilladelse hertil af Miljøstyrelsen. Stk. 2. En tilladelse omfatter et udsalgssted. Tilladelsen kan indskrænkes til kun at omfatte bekæmpelsesmidler, der klassificeres som giftige, eller bekæmpelsesmidler, der klassificeres som akut toksiske i kategori 3. Tilladelser kan tilbagekaldes af Miljøstyrelsen, hvis indehaveren af tilladelsen gentagne gange opbevarer bekæmpelsesmidlerne forkert, sælger midlerne til personer, der ikke er berettigede til køb af midlerne, eller undlader at bogføre salg efter § 31.",
      "valid_from": "2013-09-06",
      "valid_to": null
    },
    {
      "provision_ref": "5:29",
      "chapter": "5",
      "section": "29",
      "content": "§ 29. Giftige bekæmpelsesmidler, jf. § 2, nr. 6, må kun sælges til 1) virksomheder, der er omfattet af § 28, 2) den, der kan dokumentere at have gennemført et giftkursus, jf. § 34, stk. 1, og 3) den, der kan fremvise en tilladelse fra Miljøstyrelsen til at indkøbe og anvende bekæmpelsesmidler, der er klassificeret som meget giftige, som akut toksiske i kategori 1 eller 2 eller som specifik målorgantoksiske i kategori 1 (STOT SE 1). Stk. 2. Bekæmpelsesmidler, der klassificeres som giftige, eller som akut toksiske i kategori 3, må endvidere sælges til den, der i medfør af § 33 må anvende disse bekæmpelsesmidler.",
      "valid_from": "2013-09-06",
      "valid_to": null
    },
    {
      "provision_ref": "5:30",
      "chapter": "5",
      "section": "30",
      "content": "§ 30. Salg af giftige bekæmpelsesmidler, jf. § 2, nr. 6, må kun finde sted mod køberens egenhændige kvittering.",
      "valid_from": "2013-09-06",
      "valid_to": null
    },
    {
      "provision_ref": "5:31",
      "chapter": "5",
      "section": "31",
      "content": "§ 31. Den, der sælger bekæmpelsesmidler, der klassificeres som meget giftige, som akut toksiske i kategori 1 eller 2 eller som specifik målorgantoksiske i kategori 1 (STOT SE 1), skal føre bog over hvert køb og salg af disse midler. Stk. 2. Bogføring skal foretages straks efter, at dispositionen har fundet sted og skal indeholde oplysning om dato, køberens navn og adresse, midlernes handelsnavn samt antal og størrelse af pakningerne. Stk. 3. Ved bogføring skal forhandlerens beholdning af de i stk. 1 nævnte midler til enhver tid klart fremgå af bogen eller af en udskrift fra forhandlerens normale bogholderi, foretaget på en måde, der kan godkendes af Miljøstyrelsen. Stk. 4. Bogen med bilag skal opbevares i fem år efter at være udskrevet. Hvis bogføring finder sted elektronisk eller ved hjælp af et løsbladssystem, skal bogføringen opbevares fem kalenderår tilbage.",
      "valid_from": "2013-09-06",
      "valid_to": null
    },
    {
      "provision_ref": "5:32",
      "chapter": "5",
      "section": "32",
      "content": "§ 32. Giftige bekæmpelsesmidler, jf. § 2, nr. 6, må ikke overlades til personer, som må antages at ville volde skade på sig selv eller deres omgivelser.",
      "valid_from": "2013-09-06",
      "valid_to": null
    },
    {
      "provision_ref": "5:33",
      "chapter": "5",
      "section": "33",
      "content": "§ 33. Bekæmpelsesmidler, der klassificeres som giftige eller som akut toksiske i kategori 3, må, med den undtagelse, der er angivet i § 34, stk. 2, kun anvendes af den, der erhvervsmæssigt 1) anvender midlerne i egen bedrift eller 2) udfører bekæmpelse for andre.",
      "valid_from": "2013-09-06",
      "valid_to": null
    },
    {
      "provision_ref": "5:34",
      "chapter": "5",
      "section": "34",
      "content": "§ 34. Bekæmpelsesmidler, der klassificeres som meget giftige, som akut toksiske i kategori 1 eller 2 eller som specifik målorgantoksiske i kategori 1 (STOT SE 1), må, med den undtagelse, der er an­givet i stk. 2, kun anvendes af den, der kan dokumentere at have gennemgået et af Miljøstyrelsen for­anstaltet eller anerkendt giftkursus for det pågældende middels anvendelsesområde, og som erhvervsmæssigt 1) anvender midlerne i egen bedrift eller 2) i øvrigt udfører bekæmpelse for andre. Stk. 2. De i § 33 og stk. 1 nævnte bekæmpelsesmidler må tillige anvendes af en ansat hos de i stk. 1 nævnte personer.",
      "valid_from": "2013-09-06",
      "valid_to": null
    },
    {
      "provision_ref": "5:35",
      "chapter": "5",
      "section": "35",
      "content": "§ 35. Giftige bekæmpelsesmidler, jf. § 2, nr. 6, må i private haver, på arealer omkring boligbyggeri, børneinstitutioner og lignende samt på offentlige områder og lignende arealer, der er tilgængelige for publikum, herunder i skel mod offentlige veje eller private haver, kun bruges ved bekæmpelse af rotter, mosegrise og muldvarpe af en person, der har gennemgået et giftkursus, jf. § 34, stk. 1.",
      "valid_from": "2013-09-06",
      "valid_to": null
    },
    {
      "provision_ref": "5:36",
      "chapter": "5",
      "section": "36",
      "content": "§ 36. Kemisk bekæmpelse af rotter må kun udføres af en autoriseret person, jf. bekendtgørelse om forebyggelse og bekæmpelse af rotter.",
      "valid_from": "2013-09-06",
      "valid_to": null
    },
    {
      "provision_ref": "5:37",
      "chapter": "5",
      "section": "37",
      "content": "§ 37. Bekæmpelsesmidler mod rotter må kun udleveres til og besiddes af en autoriseret person, jf. § 36.",
      "valid_from": "2013-09-06",
      "valid_to": null
    },
    {
      "provision_ref": "6:38",
      "chapter": "6",
      "section": "38",
      "content": "§ 38. Med henblik på at sikre, at brugeren kender til farer ved, eksponering for og forsvarlig opbevaring, håndtering, udbringning og sikker bortskaffelse mv. af et plantebeskyttelsesmiddel, skal for­handleren ved salg af midler til en privat bruger oplyse denne om, at vedkommende skal 1) læse plantebeskyttelsesmidlets etiket før brug mv., 2) anvende plantebeskyttelsesmidlet efter etikettens bestemmelser og 3) følge plantebeskyttelsesmidlets brugsanvisning under og efter brug.",
      "valid_from": "2013-09-06",
      "valid_to": null
    },
    {
      "provision_ref": "7:39",
      "chapter": "7",
      "section": "39",
      "content": "§ 39. Et biocidholdigt produkt eller et aktivstof til biocidholdige produkter, der ikke er omfattet af biocidforordningen, kan efter regler­ne i stk. 2-4 importeres, overdrages, oplagres, bruges og bortskaffes til brug ved forsøgsmæssig af­prøv­ning. Stk. 2. Den, der er ansvarlig for afprøvning eller forsøg efter stk. 3 og 4, skal udarbejde fortegnelser med følgende oplysninger: 1) Detaljerede oplysninger om biocidmidlets eller aktiv­stoffets identitet, etiketteringsdata, leverede mængder og navn og adresse på modtagerne af biocidmidlet eller aktivstoffet. 2) Alle foreliggende data om mulige virkninger på menneskers og dyrs sundhed, og på miljøet. Stk. 3. Ved videnskabelige forsøg, analyser eller kemisk forskning under kontrollerede betingelser, herunder bestemmelse af stoffets egenskaber, ydeevne og effektivitet samt videnskabelige undersøgelser i tilknytning til produktudvikling, skal den, der er ansvarlig for afprøvningen udarbejde og opbevare de i stk. 2 nævnte oplysninger og på forlangende stille dem til rådighed for Miljøstyrelsen. Stk. 4. Ved videreudvikling af et stof, hvorunder dets anvendelsesområder testes ved hjælp af pilot­forsøg eller fremstillingsforsøg, skal den, der er ansvarlig for forsøgene, inden forsøgene iværksættes fremsende de i stk. 2 nævnte oplysninger til Miljøstyrelsen. Stk. 5. Hvis de i stk. 3 og 4 nævnte aktiviteter kan indebære eller føre til, at det pågældende biocid­holdige produkt eller aktivstof udsættes i miljøet, må aktiviteten kun iværksættes med Miljøstyrelsens til­ladelse. Ansøgningen skal indeholde de oplysninger, som er nævnt i stk. 2, og Miljøstyrelsen kan give nærmere anvisninger for ansøgningen og dens indhold.",
      "valid_from": "2013-09-06",
      "valid_to": null
    },
    {
      "provision_ref": "8:40",
      "chapter": "8",
      "section": "40",
      "content": "§ 40. Inden udarbejdelse eller revision af den nationale handlingsplan for reduktion af anvendelsen og afhængigheden af plantebeskyttelsesmidler, jf. lovens § 44 a, skal Miljøstyrelsen høre offentligheden. Stk. 2. Miljøstyrelsen foretager offentlig annoncering af et forslag til national handlingsplan eller en revision af denne for at give offentligheden mulighed for tidligt og på en effektiv måde at udtale sig, inden der træffes afgørelse om planen. Annonceringen skal som minimum indeholde oplysning om: 1) Miljøstyrelsens adresse. 2) Oplysning om, at enhver har ret til at se forslaget til den nationale handlingsplan eller revisionen af denne. 3) Oplysning om, at enhver har ret til at kommentere forslaget inden for en fastsat frist på minimum otte uger fra annonceringen, samt oplysning om, hvortil kommentarer og spørgsmål kan rettes. Stk. 3. Miljøstyrelsen foretager offentlig annoncering af den nationale handlingsplans vedtagelse og af de begrundelser og overvejelser, der ligger til grund for handlingsplanens vedtagelse, herunder om processen for offentlighedens deltagelse. Den nationale handlingsplan skal være offentligt tilgængelig og formidles elektronisk til offentligheden, jf. bekendtgørelse om aktiv formidling af miljøoplysninger.",
      "valid_from": "2013-09-06",
      "valid_to": null
    },
    {
      "provision_ref": "9:41",
      "chapter": "9",
      "section": "41",
      "content": "§ 41. Den i lovens § 36 nævnte afgift forfalder til betaling den 1. januar og skal være indbetalt til Miljøstyrelsen senest den 1. februar.",
      "valid_from": "2013-09-06",
      "valid_to": null
    },
    {
      "provision_ref": "9:42",
      "chapter": "9",
      "section": "42",
      "content": "§ 42. Den, der efter lovens § 36 skal betale afgift, skal senest den 1. februar indsende en årsopgørelse for det foregående kalenderår til Miljøstyrelsen. Opgørelsen skal omfatte den solgte mængde for hvert enkelt produkt og skal sammen med de nødvendige baggrundsoplysninger for opgørelsen udarbejdes i en form, som kan godkendes af Miljøstyrelsen. Udenlandske godkendelsesindehavere skal opgøre den samlede mængde, der er afsat med henblik på anvendelse i Danmark.",
      "valid_from": "2013-09-06",
      "valid_to": null
    },
    {
      "provision_ref": "9:43",
      "chapter": "9",
      "section": "43",
      "content": "§ 43. Den, der har fået tilladelse til forhandling af giftige bekæmpelsesmidler, jf. § 2, nr. 6, skal for hvert udsalgssted, som tilladelsen omfatter, til delvis dækning af Miljøstyrelsens udgifter til administration af de meddelte tilladelser, betale et gebyr på 1) 1.500 kr. pr. år, hvis tilladelsen omfatter bekæmpelsesmidler, der klassificeres som meget giftige, eller bekæmpelsesmidler, der klassificeres som akut toksiske i kategori 1 eller 2 eller som specifik målorgantoksiske i kategori 1 (STOT SE 1), eller 2) 750 kr. pr. år, hvis tilladelsen alene omfatter bekæmpelsesmidler, der klassificeres som giftige eller som akut toksiske i kategori 3. Stk. 2. Gebyrerne forfalder til betaling den 1. januar, før­ste gang den 1. januar året efter at tilladelsen er meddelt. Stk. 3. Gebyret skal være indbetalt senest den 1. februar. Hvis gebyret indbetales efter denne dato, opkræves renter efter reglerne i lov om renter ved forsinket betaling m.v. Stk. 4. Gebyrsatserne i stk. 1 reguleres årligt pr. 1. januar på grundlag af det seneste offentliggjorte pris- og lønindeks i Økonomisk-Administrativ Vejledning fra Finansministeriet. Den aktuelle gebyr­sats offentliggøres på Miljøstyrelsens hjemmeside www.mst.dk.",
      "valid_from": "2013-09-06",
      "valid_to": null
    },
    {
      "provision_ref": "9:44",
      "chapter": "9",
      "section": "44",
      "content": "§ 44. Den, der søger optagelse af et aktivstof efter biocidforordningen, og den, der søger godkendelse eller ændret godkendelse af et biocidholdigt produkt, hvor aktivstoffet eller stofferne er godkendt efter biocidforordningen eller § 66 til den ansøgte anvendelse, skal betale et gebyr til dækning af Miljøstyrelsens omkostninger ved behandlingen af ansøgningerne. Gebyrets størrelse afhænger af ansøg­nin­gens indhold og fremgår af bilag 3.",
      "valid_from": "2013-09-06",
      "valid_to": null
    },
    {
      "provision_ref": "9:45",
      "chapter": "9",
      "section": "45",
      "content": "§ 45. Den, der i henhold til plantebeskyttelsesmiddelforordningen eller kommissionsforordning (EU) Nr. 1141/2010 anmelder et aktivstof til vurdering med henblik på optagelse på listen over god­kendte aktivstoffer til plantebeskyttelsesmiddelforordningen, skal betale et gebyr på 1.768.000 kr. til dækning af Mil­jøstyrelsens omkostninger ved den administrative behandling i forbindelse med denne vurdering. Stk. 2. Hvis aktivstoffet efter stk. 1 anmeldes i Danmark, betales gebyret, når Danmark bliver udpeget til rapporterende medlemsstat. Hvis aktivstoffet anmeldes i et andet medlemsland, betales gebyret, når Danmark bliver udpeget som medrapporterende medlemsstat.",
      "valid_from": "2013-09-06",
      "valid_to": null
    },
    {
      "provision_ref": "9:46",
      "chapter": "9",
      "section": "46",
      "content": "§ 46. Gebyrsatserne i § 44 og § 45, stk.1, gælder for anmeldelser modtaget senest den 31. december 2013. For senere anmeldelser reguleres satserne årligt pr. 1. januar på grundlag af det seneste offentliggjorte pris- og lønindeks i Økonomisk-Administrativ Vejledning fra Finansministeriet. Den aktuelle gebyrsats offentliggøres på Miljøstyrelsens hjemmeside www.mst.dk. Stk. 2. Gebyr efter §§ 44 og 45 skal på tidspunktet for indgivelse af ansøgningen om godkendelse indbetales til Miljøstyrelsen efter styrelsens nærmere anvisninger. Af gebyr større end 500.000 kr betales 10.000 kr. på tidspunktet for indgivelse af anmeldelsen. Hvis et aktivstof anmeldes til vur­dering inden for mere end en produkttype under biocidforordningen eller § 66, betales dog 10.000 kr. for hver produkttype. Den resterende del af gebyret indbetales herefter til Miljøstyrelsen efter dennes nærmere anvisning. Stk. 3. Miljøstyrelsen nedsætter gebyret, hvis sagsbehandlingen har været mindre ressourcekræven­de end det, gebyret er udregnet på grundlag af. Gebyret kan ligeledes konkret nedsættes i tilfælde, hvor en ansøgning tilbagekaldes af ansøgeren, før der er truffet beslutning om godkendelse. Nedsættelsen skal modsvare de sparede omkostninger i forbindelse med sagens behandling. Beløb på 10.000 kr. eller derunder tilbagebetales ikke.",
      "valid_from": "2013-09-06",
      "valid_to": null
    },
    {
      "provision_ref": "10:47",
      "chapter": "10",
      "section": "47",
      "content": "§ 47. Den, der er ansvarlig for salg i Danmark af et biocidholdigt produkt, der indeholder et aktivstof under revurdering, jf. biocidforordningens artikel 89, men hvor aktivstof og middel ikke er god­kendelsespligtigt efter § 66, skal foretage registrering i Arbejdstilsynets og Miljøstyrelsens register for stoffer og materialer (Produktregisteret) af følgende, jf. dog stk. 2: 1) Navn og adresse på den for salget ansvarlige fysiske eller juridiske person. 2) Produktets handelsnavn. 3) Anvendelse. 4) Produkttype i henhold til biocidforordningens bilag V. 5) Kemisk sammensætning. For hvert enkelt indholdsstof i produktet oplyses: a) CAS-nr. b) Kemisk navn. c) Indholdsstoffets andel af produktet i vægtprocent eller anden enhed. d) R-sætninger (H-sætninger efter klassificeringsforordningen). 6) Klassificering og mærkning af produktet. 7) Eventuelle forslag til førstehjælp ved uheld. Stk. 2. Hvis produktet som følge af anden lovgivning i forvejen er registreret i Produktregisteret og har fået tildelt et PR-nummer, er underretning efter stk. 1 ikke nødvendig.",
      "valid_from": "2013-09-06",
      "valid_to": null
    },
    {
      "provision_ref": "11:48",
      "chapter": "11",
      "section": "48",
      "content": "§ 48. Data, der indsendes sammen med en ansøgning om godkendelse af et aktivstof eller et biocidholdigt produkt efter § 15, eller et biocidholdigt produkt efter § 66, må kun bruges til fordel for en efterfølgende ansøger, når: 1) den efterfølgende ansøger fremlægger en adgangstilladelse til de aktuelle data, eller 2) tidsfristen for databeskyttelse er udløbet, jf. § 50. Stk. 2. Hvis den pågældende ikke selv ejer disse, skal den der ansøger om en tilladelse efter § 15 tillige oplyse navn og kontaktoplysninger på ejeren af de fremsendte data, samt fremvise en tilladelse til at anvende de indsendte data. Stk. 3. Ansøgeren skal give Miljøstyrelsen meddelelse om enhver ændring af ophavsretten til disse data, så snart disse finder sted. Stk. 4. Miljøstyrelsen kan stille indsendte oplysninger til rådighed for rådgivende videnskabelige ud­valg, der er nedsat i henhold til Kommissionens afgørelse 2004/210/EF af 3. marts 2004 om oprettelse af videnskabelige komitéer inden for forbrugersikkerhed, folkesundhed og miljø.",
      "valid_from": "2013-09-06",
      "valid_to": null
    },
    {
      "provision_ref": "11:49",
      "chapter": "11",
      "section": "49",
      "content": "§ 49. Data, der er omfattet af § 48, er beskyttet i den periode, som er angivet i stk. 3. Beskyttelsesperioden starter, når de pågældende data fremlægges første gang, jf. dog stk. 2. Stk. 2. Beskyttelsesperioden for data, der fremlægges med henblik på godkendelse af et eksisterende aktivstof, regnes fra den første dag i måneden efter datoen for Miljøstyrelsens godkendelse af det relevante aktivstof for den pågældende produkttype. Stk. 3. Beskyttelsesperioden efter stk. 1 og 2 er på 1) ti år for data til brug for godkendelse af et eksisterende aktivstof eller produkter med et eller flere eksisterende aktivstoffer, 2) femten år for godkendelse af nye aktivstoffer, herunder produkter med et nyt aktivstof, jf. artikel 3, stk. 1, litra e, i biocidforordningen, og 3) fem år for nye data, der fremlægges i forbindelse med fornyelse af en tidligere meddelt godkendelse.",
      "valid_from": "2013-09-06",
      "valid_to": null
    },
    {
      "provision_ref": "11:50",
      "chapter": "11",
      "section": "50",
      "content": "§ 50. Når databeskyttelsesperioden er udløbet, jf. § 49, kan den, der ansøger om godkendelse af nye aktivstoffer eller pro­duk­ter, anmode om, at data, fremsendt af en anden ansøger, bliver lagt til grund for ansøgningen. Aktivstoffet eller produktet skal være teknisk ækvivalent med det aktivstof eller produkt, for hvilket databeskyttelsesperioden er udløbet, blandt andet med hensyn til renhedsgrad og arten af relevante urenheder. Stk. 2. En ansøger efter stk. 1 skal fremlægge 1) alle nødvendige data til identifikation af det biocidholdige produkt, herunder dets sammensætning, 2) alle data, som er nødvendige til at identificere aktiv­stoffet og til at fastslå teknisk ækvivalens og 3) de data, der er nødvendige for at påvise, at det biocidholdige produkt indebærer samme risiko og har samme effektivitet som det godkendte biocidholdige produkt.",
      "valid_from": "2013-09-06",
      "valid_to": null
    },
    {
      "provision_ref": "11:51",
      "chapter": "11",
      "section": "51",
      "content": "§ 51. Ejeren af de pågældende data skal i en tilladelse til, at andre må benytte disse, angive 1) navn og kontaktoplysninger for dataejeren og den begunstigede, 2) navnet på det aktivstof eller biocidholdige produkt, hvis data der gives adgang til, 3) datoen for tilladelsens ikrafttræden og 4) en liste over de indgivne data, som tilladelsen giver ret til at citere. Stk. 2. Tilbagekaldelsen af en tilladelse til at benytte data påvirker ikke gyldigheden af en godkendelse, der er meddelt på grundlag af den pågældende tilladelse.",
      "valid_from": "2013-09-06",
      "valid_to": null
    },
    {
      "provision_ref": "11:52",
      "chapter": "11",
      "section": "52",
      "content": "§ 52. Forsøg med hvirveldyr til dokumentation af de sundheds- eller miljømæssige virkninger af et biocidaktivstof eller -middel må kun iværksættes efter tilladelse fra Miljøstyrelsen. Stk. 2. Tilladelse efter stk. 1 gives kun, hvis det i forbindelse med ansøgningen godtgøres, at der ik­ke tidligere til Miljøstyrelsen eller EU’s kemikalieagentur ECHA er indsendt oplysninger om forsøg eller undersøgelser.",
      "valid_from": "2013-09-06",
      "valid_to": null
    },
    {
      "provision_ref": "11:53",
      "chapter": "11",
      "section": "53",
      "content": "§ 53. Den, der ønsker at benytte forsøg med hvirveldyr som dokumentation for de sundheds- eller miljømæssige virkninger af et aktivstof eller et produkt, skal for egen regning indhente oplysning fra ECHA, om der foreligger oplysninger om sådanne forsøg. Hvis der foreligger oplysninger, og disse oplysninger er omfattet af databeskyttelse, jf. § 49, skal den pågældende kontakte ejeren af de aktuelle oplysninger og efter retningslinjerne i biocidforordningens artikel 63 indgå aftale om anvendelse heraf.",
      "valid_from": "2013-09-06",
      "valid_to": null
    },
    {
      "provision_ref": "12:54",
      "chapter": "12",
      "section": "54",
      "content": "§ 54. Miljøstyrelsen varetager, med de undtagelser som fremgår af § 55, de tilsynsopgaver, som efter bekæmpelsesmiddelforordningerne og andre forordninger er tillagt de nationale kompetente myndigheder, herunder kompetente vurderingsmyndigheder, for så vidt angår bekæmpelsesmidler. Stk. 2. Kommunalbestyrelsen bistår Miljøstyrelsen med tilsyn med overholdelsen af reglerne om besiddelse og anvendelse af bekæmpelsesmidler hos erhvervsmæssige brugere, der ikke er omfattet af det i § 55 angivne tilsyn. Stk. 3. Kommunalbestyrelsen bistår Miljøstyrelsen ved tilsyn med overholdelsen af opbevarings- og mærkningsreglerne hos detailhandlere og lignende.",
      "valid_from": "2013-09-06",
      "valid_to": null
    },
    {
      "provision_ref": "12:55",
      "chapter": "12",
      "section": "55",
      "content": "§ 55. NaturErhvervstyrelsen fører tilsyn med opbevaring, besiddelse og anvendelse samt registrering af brugen af plantebeskyttelsesmidler på jordbrug for så vidt angår overholdelse af følgende regler: 1) Plantebeskyttelsesmiddelforordningens artikel 28, stk. 1, artikel 55 og artikel 67, stk. 1. 2) Lovens § 10, stk. 2. 3) §§ 23, 24 og 26, § 27, stk. 1 og 3, samt §§ 33-35 i denne bekendtgørelse.",
      "valid_from": "2013-09-06",
      "valid_to": null
    },
    {
      "provision_ref": "12:56",
      "chapter": "12",
      "section": "56",
      "content": "§ 56. Statens Serum Institut og Nationalt Center for Jordbrug og Fødevarer ved Aarhus Universitet bistår Miljøstyrelsen ved vurderingen af bekæmpelsesmidlers effektivitet. Stk. 2. Fødevarestyrelsen bistår Miljøstyrelsen ved vurdering af restkoncentrationer i fødevarer og foder. Stk. 3. Nationalt Center for Jordbrug og Fødevarer ved Aarhus Universitet anerkender forsøgsenheder, der i Danmark udfører undersøgelser af plantebeskyttelsesmidlers effektivitet. Stk. 4. Det Nationale Center for Jordbrug og Fødevarer, Aarhus Universitet, kan opkræve et grund­gebyr samt et årligt gebyr til dækning af udgifter i forbindelse med anerkendelser af laboratorier og tilsyn med at vilkårene for disse overholdes. Stk. 5. Det Nationale Center for Jordbrug og Fødevarer, Aarhus Universitet, bistår ved vurdering af plantebeskyttelsesmidlers farlighed for bier, herunder fastsættelse af krav til mærkning herom.",
      "valid_from": "2013-09-06",
      "valid_to": null
    },
    {
      "provision_ref": "12:57",
      "chapter": "12",
      "section": "57",
      "content": "§ 57. Miljøstyrelsen kan i særlige tilfælde træffe afgørelse, der fraviger reglerne i bekendtgørelsen, eller tillade, at reglerne fraviges.",
      "valid_from": "2013-09-06",
      "valid_to": null
    },
    {
      "provision_ref": "12:58",
      "chapter": "12",
      "section": "58",
      "content": "§ 58. Afgørelser truffet efter denne bekendtgørelse af Miljøstyrelsen og de i §§ 54 og 55 nævnte myndigheder m.v. kan ikke påklages til anden administrativ myndighed.",
      "valid_from": "2013-09-06",
      "valid_to": null
    },
    {
      "provision_ref": "12:59",
      "chapter": "12",
      "section": "59",
      "content": "§ 59. Virksomheder skal indgive anmeldelse til politiet ved begrundet mistanke om tyveri af stoffer og blandinger, der er klassificeret 1) efter klassificeringsbekendtgørelsen som meget giftige med R-sætningen R26, R27, eller R28 eller som giftige med R-sætningen R23, R24 eller R25, eller 2) efter klassificeringsforordningen som akut toksiske i kategori 1 med faresætningen H300, H310 eller H330 eller som akut toksiske i kategori 3 med faresætningen H301, H311 eller H331. Stk. 2. Anmeldelsen efter stk. 1 skal indeholde oplysning om: 1) Betegnelse eller handelsnavn for stoffet eller blandingen. 2) Faresætninger eller R-sætninger for stoffet eller blandingen. 3) For enkeltstoffer: Stoffets CAS-nummer. 4) For blandinger: CAS-nummer for det eller de stoffer, der har givet anledning til blandingens klassificering, jf. stk. 1. 5) Eventuelle andre kendetegn, eksempelvis serienumre eller produktionsnumre. 6) Den stjålne mængde.",
      "valid_from": "2013-09-06",
      "valid_to": null
    },
    {
      "provision_ref": "12:60",
      "chapter": "12",
      "section": "60",
      "content": "§ 60. Personer, som er omfattet af § 34 og som erhvervsmæssigt udfører bekæmpelse for andre med de i § 34 nævnte bekæmpelsesmidler, skal give den, som bekæmpelsen udføres for, oplysning om, at Miljøstyrelsen har foranstaltet eller anerkendt det giftkursus, som den pågældende har gennemført, samt kontaktoplysninger til Miljøstyrelsen eller til Økonomi- og Erhvervsministeriets elektroniske kontaktpunkt (kvikskranke), jf. § 16 i lov om tjenesteydelser i det indre marked. Stk. 2. Oplysningerne i stk. 1 skal gøres tilgængelige for den, som bekæmpelsen udføres for, eller meddeles denne klart og entydigt og i god tid inden indgåelse af aftale om bekæmpelse eller inden udførelse af bekæmpelse, hvis der ikke foreligger en skriftlig aftale.",
      "valid_from": "2013-09-06",
      "valid_to": null
    },
    {
      "provision_ref": "12:61",
      "chapter": "12",
      "section": "61",
      "content": "§ 61. Miljøstyrelsen skal fastsætte og offentliggøre sine frister for behandling af ansøgninger om anerkendelse af gennemført giftkursus. Fristerne regnes fra det tidspunkt, hvor ansøgeren har indsendt alle de oplysninger, det påhviler denne at indsende. Stk. 2. Miljøstyrelsen kan forlænge fristen i stk. 1 én gang, hvis sagens kompleksitet berettiger det. Miljøstyrelsen giver ansøger meddelelse om forlængelsen og om varigheden heraf inden udløbet af fristen efter stk. 1. Meddelelsen skal indeholde en begrundelse for forlængelsen og dennes varighed. Stk. 3. Uanset fristerne i stk. 1 og 2 må ansøgeren først påbegynde bekæmpelsen med bekæmpelsesmidler, der klassificeres som meget giftige bekæmpelsesmidler eller som akut toksiske i kategori 1 eller 2 eller som specifik målorgantoksiske i kategori 1 (STOT SE 1), når Miljøstyrelsen har truffet afgørelse om anerkendelse af det gennemførte giftkursus.",
      "valid_from": "2013-09-06",
      "valid_to": null
    },
    {
      "provision_ref": "12:62",
      "chapter": "12",
      "section": "62",
      "content": "§ 62. Miljøstyrelsen skal hurtigst muligt kvittere for modtagelsen af en ansøgning om anerkendelse af gennemført giftkursus. Kvitteringen skal indeholde følgende oplysninger: 1) Den offentliggjorte frist for behandlingen af den pågældende ansøgning og muligheden for, at fristen kan blive forlænget én gang, jf. § 61. 2) Oplysning om, at ansøgeren ikke må påbegynde bekæmpelsen med meget giftige bekæmpelsesmidler, før end Miljøstyrelsen har truffet sin afgørelse, uanset om den offentliggjorte frist eller en efterfølgende meddelt frist er overholdt. 3) Oplysning om de administrative klagemuligheder for den pågældende afgørelse.",
      "valid_from": "2013-09-06",
      "valid_to": null
    },
    {
      "provision_ref": "12:63",
      "chapter": "12",
      "section": "63",
      "content": "§ 63. Miljøstyrelsen offentliggør og vedligeholder lister over 1) stoffer, som er tilladt anvendt i bestemte blandinger eller blandinger til særlig anvendelse, jf. lovens § 32, stk. 2, og 2) stoffer og blandinger, som er underkastet regulering ved brug i bekæmpelsesmidler, jf. lo­vens § 35, stk. 1, nr. 5.",
      "valid_from": "2013-09-06",
      "valid_to": null
    },
    {
      "provision_ref": "13:64",
      "chapter": "13",
      "section": "64",
      "content": "§ 64. Medmindre højere straf er forskyldt efter anden lovgivning, straffes med bøde den, der: 1) Undlader at indsende ansøgning om godkendelse efter §§ 3, 4, 15 eller 66. 2) Undlader at indsende oplysning om ny klassificering, jf. § 9. 3) Benytter en emballage, som ikke er godkendt, overtræder vilkår for udformningen af en etiket eller markedsfører midler uden godkendt etiket, jf. § 18. 4) Sælger bekæmpelsesmidler i åbnet eller uoriginal emballage, jf. § 20, stk. 1. 5) Opbevarer åben emballage, herunder tom emballage, i strid med § 20, stk. 2. 6) Sælger aktivstoffer til biocidholdige produkter eller biocidholdige produkter i strid med § 21. 7) Sælger eller foretager reklamering i strid med §§ 21 og 22. 8) Besidder plantebeskyttelsesmidler i strid med § 23. 9) Markedsfører, besidder eller anvender biocidholdige produkter i strid med § 24. 10) Opbevarer, eller lader bekæmpelsesmidler være uden opsyn, i strid med § 26. 11) Opbevarer giftige bekæmpelsesmidler, jf. § 2, nr. 6, i strid med § 27, stk. 1-3. 12) Undlader at udpege en ansvarlig for opbevaring af giftige bekæmpelsesmidler, jf § 2, nr. 6, og § 27, stk. 4. 13) Sælger giftige bekæmpelsesmidler, jf. § 2, nr. 6, i strid med §§ 28-32. 14) Anvender giftige bekæmpelsesmidler, jf. § 2, nr. 6, i strid med §§ 33-35. 15) Sælger midler til kemisk bekæmpelse af rotter til andre end autoriserede personer, jf. § 37. 16) Besidder midler til kemisk bekæmpelse af rotter uden autorisation til rottebekæmpelse, jf. § 37. 17) Sælger plantebeskyttelsesmidler i strid med § 38. 18) Foretager forsøgsmæssig afprøvning, herunder anskaffer og besidder sådanne midler, i strid med § 39. 19) Tilsidesætter vilkår, der er knyttet til en godkendelse eller tilladelse efter bekæmpelsesmiddelforordningerne, § 15 eller § 57. 20) Undlader at indgive politianmeldelse efter § 59. 21) Undlader at oplyse om aktiviteter m.v., jf. § 60. 22) Undlader registrering og indberetning af data om plantebeskyttelsesmidler, jf. artikel 67, stk. 1 og 2, i plantebeskyttelsesmiddelforordningen. 23) I øvrigt overtræder bestemmelser om bekæmpelsesmidler, fastsat i bekæmpelsesmiddelforordningerne eller andre EU-forordninger. Stk. 2. Straffen kan stige til fængsel i indtil to år, hvis overtrædelsen er begået forsætligt eller ved grov uagtsomhed, og hvis der ved overtrædelsen er 1) voldt skade på menneskers eller husdyrs liv eller sundhed eller fremkaldt fare derfor, 2) voldt skade på miljøet eller fremkaldt fare derfor, eller 3) opnået eller tilsigtet en økonomisk fordel, herunder ved besparelser, for den pågældende selv eller andre. Stk. 3. For overtrædelser af §§ 10, 11, 13, 17, 26 og 27, samt for salg af et biocidholdigt produkt uden godkendelse efter § 15 kan der pålægges producent, importør eller en virksomheds ejer eller bruger bø­de­ansvar, selv om overtrædelsen ikke kan tilregnes denne som forsætlig eller uagtsom. For sådant bødeansvar fastsættes ingen forvandlingsstraf. Stk. 4. Der kan pålægges selskaber m.v. (juridiske personer) strafansvar efter reglerne i straffelovens 5. kapitel. Stk. 5. For overtrædelser omfattet af stk. 1-4 er forældelsesfristen for strafansvaret fem år.",
      "valid_from": "2013-09-06",
      "valid_to": null
    },
    {
      "provision_ref": "14:65",
      "chapter": "14",
      "section": "65",
      "content": "§ 65. Bekendtgørelsen træder i kraft den 11. september 2013. Stk. 2. Bekendtgørelse nr. 702 af 24. juni 2011 om bekæmpelsesmidler ophæves, jf. dog §§ 67 og 68.",
      "valid_from": "2013-09-06",
      "valid_to": null
    },
    {
      "provision_ref": "15:66",
      "chapter": "15",
      "section": "66",
      "content": "§ 66. Hvis et aktivstof er opført på bilag II til Kommissionens forordning (EF) Nr. 1451/2007, og stoffet er under vurdering i en af de i § 15, stk. 3, og 4, nævnte produkttyper, skal Miljøstyrelsen god­kende biocidholdige produkter efter § 15 inden import, salg eller anvendelse.",
      "valid_from": "2013-09-06",
      "valid_to": null
    },
    {
      "provision_ref": "15:67",
      "chapter": "15",
      "section": "67",
      "content": "§ 67. Behandling af ansøgninger om godkendelse af nye plantebeskyttelsesmidler og sager om for­ny­et godkendelse af plantebeskyttelsesmidler, herunder ændringer og tilbagekaldelser, der er om­fat­tet af ændringsloven, jf. § 2, nr. 17, finder sted efter reglerne i §§ 4-16 i bekendtgørelse nr. 242 af 18. marts 2011 om be­kæmpelsesmidler.",
      "valid_from": "2013-09-06",
      "valid_to": null
    },
    {
      "provision_ref": "15:68",
      "chapter": "15",
      "section": "68",
      "content": "§ 68. Emballering og mærkning i forbindelse med ansøgninger om godkendelse af plantebeskyttelsesmidler, der indtil den 14. juni 2015 skal behandles efter reglerne i ændringsloven, jf. § 2, nr. 17, foretages, uanset bestemmelserne om klassificering og mærkning i § 7, stk. 2, og § 8, efter reglerne i §§ 19-27 i bekendtgørelse nr. 242 af 18. marts 2011 om bekæmpelsesmidler, jf. dog stk. 2. Stk. 2. Den, der ansøger om godkendelse eller fornyet godkendelse af et plantebeskyttelsesmiddel, der er omfattet af ændringsloven, kan anmode om, at emballering og mærkning sker efter reglerne herom i plantebeskyttelsesmiddelforordningen, hvorefter denne finder anvendelse.",
      "valid_from": "2013-09-06",
      "valid_to": null
    }
  ],
  "definitions": []
}
