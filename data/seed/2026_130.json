{
  "id": "2026:130",
  "type": "statute",
  "title": "Bekendtgørelse om tilskud til permanent ekstensivering",
  "short_name": "BEK H#LOKDOK04",
  "status": "in_force",
  "issued_date": "2026-01-23",
  "url": "https://www.retsinformation.dk/eli/lta/2026/130/xml",
  "description": "Retsinformation source. DocumentId=DM000179; AccessionNumber=B20260013005; Characters preserved in NFC; ASCII fallback used only for key/file generation.",
  "provisions": [
    {
      "provision_ref": "1:1",
      "chapter": "1",
      "section": "1",
      "content": "§ 1. Der kan gives tilsagn om tilskud til permanent ekstensivering af landbrugsarealer med henblik på at reducere udledningen af drivhusgasser, begrænse kvælstofudvaskning og fremme biodiversitet. Tilsagnsperioden begynder den 1. januar i ansøgningsåret og slutter den 31. december tre år senere. Stk. 2. Tilskud ydet i henhold til denne bekendtgørelse udgør også kompensation for vådgøring af arealet, i det omfang arealet efterfølgende indgår i et projekt efter § 12, stk. 2, nr. 15. Stk. 3. Tilsagn om tilskud kan kun gives for marker, hvor mindst 50 pct. af markens areal udgøres af et eller flere af følgende arealer: 1) Kulstofrige arealer, jf. kort.lbst.dk/744 »Tørverige arealer - Permanent ekstensivering«. 2) Arealer i områder med stort kvælstofindsatsbehov og vådområdepotentiale, jf. kort.lbst.dk/744 »Stort kvælstofindsatsbehov med vådområdepotentiale«. 3) Arealer i øvrige områder med stort kvælstofindsatsbehov, jf. kort.lbst.dk/744 »Stort kvælstofindsatsbehov uden vådområdepotentiale«. Stk. 4. Tilsagn om tilskud kan gives til ejere af de i stk. 3 nævnte marker."
    },
    {
      "provision_ref": "2:2",
      "chapter": "2",
      "section": "2",
      "content": "§ 2. I denne bekendtgørelse forstås ved: 1) Ansøgningsår: Det kalenderår, hvori ansøgning om tilsagn om tilskud indgives. 2) Ansøgt mark: Mark, for hvilken der er ansøgt om tilsagn om tilskud i medfør af denne bekendtgørelse. 3) Ekstensiveringsskema: Et af styrelsen udarbejdet elektronisk skema med tilknyttet markkort. 4) Godkendt tilsagnsareal: Areal, der for det pågældende tilsagnsår er omfattet af tilsagn om tilskud under samme tilskudskategori, og for hvilket kriterierne for tilskudsberettigelse er opfyldt. 5) Grundbetaling: Grundlæggende indkomststøtte med henblik på bæredygtighed, som omhandlet i artikel 21 og 22 i forordning (EU) 2021/2115. 6) HNV: HNV står for »Høj Naturværdi«, og HNV-kortet viser scoren for naturværdier på alle lysåbne arealer på en skala fra 0-13 point. 7) IMK: Ministeriet for Grøn Treparts Internet Markkort. 8) Overdragelse af areal: Ejendomsretten over arealet overdrages. 9) Overtrådt areal: Den del af det godkendte tilsagnsareal, hvor en eller flere forpligtelser ikke er opfyldt. 10) Permanente afgrøder: Permanente afgrøder, som defineret i reglerne for grundbetaling. 11) Sanktionsfaktor: Den faktor, som en tredjedel af det samlede vægtede, overtrådte areal ganges med for at fastlægge sanktionen. 12) Skov: Et areal på over 1,0 ha bevokset med træer, som danner eller inden for et rimeligt tidsrum vil danne sluttet skov af højstammede træer. 13) Styrelsen: Styrelsen for Grøn Arealomlægning og Vandmiljø. 14) Tilsagnsareal: Areal, der er omfattet af tilsagn om tilskud i medfør af denne bekendtgørelse. 15) Tilsagnsår: Det enkelte kalenderår i tilsagnsperioden. 16) Tilskudskategori: Tilsagnsarealer, der er omfattet af samme tilskudssats. 17) Vand- og klimaprojekt: Projekt om kvælstofvådområde, om fosforvådområde, om etablering af naturlige vandstandsforhold, om lavbundsområde eller om etablering af fysiske vandløbsindsatser på landbrugsjorder, og som etableres med midler fra Den Europæiske Landbrugsfond for Udvikling af Landdistrikterne (ELFUL)."
    },
    {
      "provision_ref": "3:3",
      "chapter": "3",
      "section": "3",
      "content": "§ 3. Ansøgning om tilsagn om tilskud og om udbetaling af tilskud skal indgives til styrelsen på ekstensiveringsskema senest ved den frist for indgivelse af ekstensiveringsskema, der er fastsat i den for ansøgningsåret gældende bekendtgørelse om ansøgninger m.v. for landbrugere i Tast selv."
    },
    {
      "provision_ref": "3:4",
      "chapter": "3",
      "section": "4",
      "content": "§ 4. I andet og tredje tilsagnsår skal der på ekstensiveringsskema indgives en årlig indberetning for tilsagnsarealer, herunder oplyses om forpligtelser, jf. kapitel 6, er opfyldt. For indgivelse af den årlige indberetning gælder de frister, der er fastsat i den for tilsagnsåret gældende bekendtgørelse om ansøgninger m.v. for landbrugere i Tast selv. Stk. 2. Den årlige indberetning for et areal skal indgives af den, der ved fristen for indgivelse af fællesskema ejer arealet, og som er registreret i styrelsen som tilsagnshaver eller i tilfælde af ejerskifte vil indtræde i tilsagnet, jf. § 15."
    },
    {
      "provision_ref": "4:5",
      "chapter": "4",
      "section": "5",
      "content": "§ 5. Inden for en særskilt del af den samlede bevillingsramme prioriteres ansøgte marker, hvor mindst 50 pct. af markens areal er kulstofrige arealer. Hvis den afsatte beløbsramme ikke giver mulighed for at imødekomme alle de ansøgte marker, prioriteres ansøgte marker fra private før ansøgte marker fra offentlige institutioner, offentlige virksomheder eller kommunale fællesskaber. Markerne prioriteres herefter efter markens klimaeffekt. Hvis der er flere marker med samme klimaeffekt, og alle marker ikke kan prioriteres, gennemføres et randomiseret valg af den eller de marker, der kan prioriteres. Markens klimaeffekt fastsættes således: 1) For marker, der inden for referenceperioden har haft en arealanvendelse, der er omfattet af en af afgrødekoderne i bilag 1: 1,60 ton CO 2 e pr. ha ganget med markens størrelse. 2) For marker, der ikke er omfattet af nr. 1, og som inden for referenceperioden har haft en arealanvendelse, der er omfattet af en af afgrødekoderne i bilag 2: 1,13 ton CO 2 e pr. ha ganget med markens størrelse."
    },
    {
      "provision_ref": "4:6",
      "chapter": "4",
      "section": "6",
      "content": "§ 6. Hvis det beløb, der resterer for ordningen efter prioritering efter § 5, ikke giver mulighed for at imødekomme alle de ansøgte marker, der ikke er prioriteret efter § 5, prioriteres de nævnte marker i følgende rækkefølge (prioriteringsklasser): 1) Ansøgte marker fra private, hvor mindst 50 pct. af markens areal udgøres af kulstofrige arealer eller arealer beliggende i områder med stort kvælstofindsatsbehov og vådområdepotentiale eller begge de nævnte arealer. 2) Ansøgte marker fra private, hvor mindst 50 pct. af markens areal er beliggende i øvrige områder med stort kvælstofindsatsbehov. 3) Øvrige ansøgte marker fra private, hvor mindst 50 pct. af markens areal udgøres af et eller flere af de i § 1, stk. 3, nr. 1-3, anførte arealer. 4) Ansøgte marker fra offentlige institutioner, offentlige virksomheder eller kommunale fællesskaber, hvor mindst 50 pct. af markens areal udgøres af kulstofrige arealer eller arealer beliggende i områder med stort kvælstofindsatsbehov og vådområdepotentiale eller begge de nævnte arealer. 5) Ansøgte marker fra offentlige institutioner, offentlige virksomheder eller kommunale fællesskaber, hvor mindst 50 pct. af markens areal er beliggende i øvrige områder med stort kvælstofindsatsbehov. 6) Øvrige ansøgte marker fra offentlige institutioner, offentlige virksomheder eller kommunale fællesskaber, hvor mindst 50 pct. af markens areal udgøres af et eller flere af de i § 1, stk. 3, nr. 1-3, anførte arealer. Stk. 2. Hvis en ansøgt mark kan henføres til flere af de i stk. 1 anførte prioriteringsklasser, henføres marken til den prioriteringsklassse, der har højst prioritet. Stk. 3. Hvis der ikke er midler til at give tilsagn om tilskud for alle de ansøgte marker, der er henført til en af de i stk. 1, nr. 1-6, anførte prioriteringsklasser, prioriteres markerne inden for prioriteringsklassen i følgende rækkefølge: 1) Marker, der inden for referenceperioden har haft en arealanvendelse, der er omfattet af en af afgrødekoderne i bilag 1. Markerne rangordnes efter markens kvælstofeffekt. Markens kvælstofeffekt er 13,3 kg N pr. ha ganget med markens størrelse. Hvis der er flere marker med samme kvælstofeffekt, og alle marker ikke kan prioriteres, gennemføres et randomiseret valg af den eller de marker, der kan prioriteres. 2) Marker, der ikke er omfattet af nr. 1, og som inden for referenceperioden har haft en arealanvendelse, der er omfattet af en af afgrødekoderne i bilag 2. Markerne rangordnes efter markens størrelse. En større mark går forud for en mindre mark. Hvis der er flere marker med samme markstørrelse, og alle marker ikke kan prioriteres, gennemføres et randomiseret valg af den eller de marker, der kan prioriteres."
    },
    {
      "provision_ref": "5:7",
      "chapter": "5",
      "section": "7",
      "content": "§ 7. Tilsagn om tilskud for et areal er betinget af opfyldelse af følgende kriterier: 1) Ansøger skal være ejer af arealet ved ansøgningsfristen. 2) Mindst 50 pct. af hver enkelt mark, som arealet omfatter, skal udgøres af et eller flere af de i § 1, stk. 3, nr. 1-3, anførte arealer. 3) Ved ansøgningsfristen skal det ansøgte areal, for hvilket kriterierne for tilskudsberettigelse er opfyldt, udgøre et sammenhængende areal på mindst 0,30 ha. Et areal betragtes som sammenhængende, hvis der mellem dele af arealet er en passage, som er mindst fem meter bred, og for hvilken kriterierne for tilskudsberettigelse er opfyldt ved ansøgningsfristen. 4) Arealet skal inden for referenceperioden fra den 1. januar 2022 til og med den 31. december 2024 have haft en arealanvendelse, der er omfattet af en eller flere af afgrødekoderne i bilag 1 og 2 eller en eller flere tidligere anvendte afgrødekoder, der er afløst af afgrødekoder i bilag 1 eller 2. 5) Arealanvendelsen, jf. nr. 4, skal dokumenteres ved korrekt registrering i fællesskema, jf. dog stk. 2. 6) Der må ved tilsagnsperiodens begyndelse ikke være skov på arealet. 7) Arealet må i fællesskema for året forud for ansøgningsåret ikke være indberettet med en afgrødekode for permanente afgrøder. 8) Der må ved tilsagnsperiodens begyndelse ikke være permanente afgrøder på arealet. 9) Der må ved tilsagnsperiodens begyndelse ikke være etableret anlæg til vedvarende energi på arealet. 10) Arealet må ved ansøgningsfristen ikke være registeret som et areal beliggende i et eksisterende eller ifølge kommuneplanens rammedel fremtidigt byzone- eller sommerhusområde eller i et område i landzone, der i lokalplan er udlagt til boligformål eller blandet bolig- og erhvervsformål, jf. dog stk. 3. 11) Arealet må ved ansøgningsfristen ikke være registeret i tingbogen som offentlig vej. Stk. 2. Hvis der i referenceperioden er fejl i registrerede afgrødekoder af betydning for tilskuddets størrelse, skal ansøger fremsende dokumentation for arealanvendelsen senest ved ansøgningsfristen. Der kan i særlige tilfælde dispenseres fra den anførte frist. Stk. 3. Der kan gives tilsagn om tilskud for et areal, der ikke opfylder kriteriet i stk. 1, nr. 10, hvis styrelsen senest den 1. juli i ansøgningsåret har modtaget kommunalbestyrelsens oplysning om, at registreringen, jf. stk. 1, nr. 10, ikke er til hinder for permanent ekstensivering i medfør af denne bekendtgørelse. Der kan i særlige tilfælde dispenseres fra den anførte frist."
    },
    {
      "provision_ref": "5:8",
      "chapter": "5",
      "section": "8",
      "content": "§ 8. Tilsagn om tilskud for et areal er desuden betinget af opfyldelse af følgende kriterier: 1) Arealet må ved ansøgningsårets begyndelse ikke være omfattet af tilsagn om tilskud til miljøvenligt landbrug eller til miljø- og klimavenligt landbrug under et af landdistriktsprogrammerne, bortset fra tilsagn i medfør af bekendtgørelse om tilskud til pleje af græs- og naturarealer. 2) Arealet må for ansøgningsåret ikke være omfattet af ansøgning om tilsagn om tilskud til kvælstofreducerende virkemidler og må i ansøgningsåret fra 1. august ikke være omfattet af forpligtelser som følge af tilsagn om tilskud til kvælstofreducerende virkemidler for den planperiode, der begynder i ansøgningsåret, jf. den for planperioden gældende bekendtgørelse om tilskud til kvælstofreducerende virkemidler m.v. Ved planperiode forstås en planperiode, som defineret i § 10 i lov nr. 338 af 2. april 2019 om jordbrugets anvendelse af gødning og om næringsstofreducerende tiltag. 3) Arealet må for ansøgningsåret ikke være omfattet af ansøgning om tilskud under en støtteordning under artikel 31 i forordning (EU) 2021/2115. 4) Arealet må med virkning for ansøgningsåret ikke være omfattet af tilsagn eller ansøgning om tilsagn om tilskud til fastholdelse af arealer i vand- og klimaprojekter under artikel 70 i forordning (EU) 2021/2115. 5) Arealet må med virkning for ansøgningsåret ikke være omfattet af ansøgning om tilskud eller tilskud under et nationalt projekt om klima-lavbund, kvælstof og fosfor. 6) Arealet må ikke indgå i et minivådområde med omkringliggende areal, der er etableret med tilskud i medfør af anden lovgivning, og arealet må ved ansøgningsfristen ikke være omfattet af tilsagn om tilskud til et minivådområde med omkringliggende areal i medfør af anden lovgivning. 7) Arealet må ikke være omfattet af værditabskompensation af arealer, der indgår i vand- og klimaprojekter eller nationale projekter om klima-lavbund, kvælstof og fosfor. Ved værditabskompensation forstås kompensation for tab af markedsværdi på arealer ved ekstensivering i forbindelse med vand- og klimaprojekter eller nationale projekter om klima-lavbund, kvælstof og fosfor. 8) Arealet må forud for tinglysning af servitut i medfør af denne bekendtgørelse ikke være omfattet af servitut, der er tinglyst i tilknytning til et af de i § 12, stk. 2, nr. 15, anførte projekter."
    },
    {
      "provision_ref": "5:9",
      "chapter": "5",
      "section": "9",
      "content": "§ 9. Tilsagn om tilskud for et areal er desuden betinget af opfyldelse af følgende kriterier: 1) Arealet må ved ansøgningsfristen ikke være omfattet af en regulering, der har virkning inden for tilsagnsperioden, og som indebærer, at arealet ikke må tilføres gødning eller alene må tilføres den gødning, der efterlades af græssende husdyr, og ikke må eller i hovedsagen ikke må tilføres kemiske plantebeskyttelsesmidler som følge af a) tilskud i medfør af anden lovgivning end reglerne for grundbetaling, reglerne for de i § 8, nr. 1-6, omhandlede tilskudsordninger og reglerne for tilskud til pleje af græs- og naturarealer under artikel 70 i forordning (EU) 2021/2115 eller under miljø- og klimavenligt landbrug under landdistriktsprogrammet, b) aftale, der indebærer betaling for den nævnte regulering, c) anden servitut end de i § 8, nr. 8, omhandlede, eller d) krav, der er pålagt i medfør af anden lovgivning. 2) Arealet må for ansøgningsåret ikke være registeret som beliggende inden for 3-metersbræmmer omfattet af god landbrugs- og miljømæssig stand, jf. for ansøgningsåret 2026 kort.lbst.dk/744 »3-metersbræmmer, 2026«. 3) Arealet må for ansøgningsåret ikke være registreret i IMK som landskabstræk i form af fortidsminde omfattet af god landbrugs- og miljømæssig stand. 4) Arealet må for ansøgningsåret ikke være registreret i IMK som landskabstræk i form af sø omfattet af god landbrugs- og miljømæssig stand. 5) Arealet må for ansøgningsåret ikke være registreret som omfattet af § 21 b, stk. 1, i lov om miljøbeskyttelse, jf. for ansøgningsåret 2026 kort.lbst.dk/744 »25-meters beskyttelseszoner omkring vandboringer, 2026«. 6) Arealet må den 1. november forud for ansøgningsåret ikke være registeret på Danmarks Miljøportal som et areal, der er omfattet af § 3 i lov om naturbeskyttelse, jf. for ansøgningsåret 2026 kort.lbst.dk/744 »§ 3-arealer, 2026« og »§ 3-søer, 2026«, jf. dog stk. 2. Stk. 2. Der kan gives tilsagn om tilskud for et areal, der ikke opfylder kriteriet i stk. 1, nr. 6, hvis ansøger i ekstensiveringsskema har oplyst, at kommunalbestyrelsen er anmodet om at oplyse, om arealet er omfattet af § 3 i lov om naturbeskyttelse, og hvis styrelsen senest den 1. juli i ansøgningsåret har modtaget kommunalbestyrelsens oplysning om, at arealet ikke er omfattet af § 3 i lov om naturbeskyttelse. Der kan i særlige tilfælde dispenseres fra den anførte frist."
    },
    {
      "provision_ref": "5:10",
      "chapter": "5",
      "section": "10",
      "content": "§ 10. Tilsagn om tilskud for et areal er desuden betinget af opfyldelse af følgende kriterier: 1) Der kan tinglyses en servitut på arealet, jf. § 12, stk. 1. 2) Ejeren af arealet godkender og underskriver servitutten senest 2 uger efter, at styrelsen har oprettet servitutten. Stk. 2. Der kan i særlige tilfælde dispenseres fra fristen i stk. 1, nr. 2."
    },
    {
      "provision_ref": "6:11",
      "chapter": "6",
      "section": "11",
      "content": "§ 11. Tilsagn om tilskud for et areal er betinget af, at de bestemmelser, der skal tinglyses som servitut, jf. § 12, eller i en servitut, der erstatter denne servitut, jf. § 12, stk. 2, nr. 16, overholdes i hele tilsagnsperioden."
    },
    {
      "provision_ref": "6:12",
      "chapter": "6",
      "section": "12",
      "content": "§ 12. Der tinglyses en servitut om permanent ekstensivering på alle tilsagnsarealer. I servitutten er styrelsen anført som påtaleberettiget. Stk. 2. Servitutten indeholder bestemmelser om følgende begrænsninger i arealanvendelsen: 1) Arealerne skal permanent henligge som ekstensive græs- eller naturarealer, jf. dog nr. 14. 2) Arealerne må ikke jordbehandles eller omlægges, jf. dog nr. 14. 3) Arealerne må ikke tilføres gødning, bortset fra den gødning, der efterlades af græssende husdyr. 4) Arealerne må ikke tilføres jordforbedringsmidler. 5) Arealerne må ikke tilføres plantebeskyttelsesmidler. 6) Arealerne må ikke anvendes til etablering af anlæg til vedvarende energi. 7) Arealerne må ikke anvendes til etablering af skov eller permanente afgrøder, herunder ikke anvendes til energi-, lav- eller stævningsskov. 8) Skov på arealerne må ikke anvendes til skovproduktion. 9) Arealerne må ikke anvendes til dyrkning af afgrøder, herunder ikke anvendes til frøproduktion og til dyrkning af energiafgrøder, prydvækster, pyntegrønt og juletræer. Dette er dog ikke til hinder for, at græs og anden plantevækst på arealerne kan anvendes til græsning, slæt, rørskær eller lignende. 10) Ved græssende dyr på arealerne skal overgræsning undgås, og plantedækket opretholdes. 11) Der må ikke tilskudsfodres på arealerne. Forbuddet omfatter også tilskudsfordring af vildt. Tilskudsfordring af kalve under 6 måneder i kalveskjul og halm til strøelse er dog tilladt. Mineraler betragtes ikke som tilskudsfoder. 12) Aktiviteter, bortset fra græsning, som ejere og forpagtere iværksætter eller tillader på den del af arealerne, der ligger nærmere end fem meter fra åbne vandløb, søer over 100 m² og kystlinjer, skal udføres på en måde, der ikke medfører erosion af nævnte del af arealerne. Afstanden regnes fra vandløbets eller søens øverste kant eller for så vidt angår kystlinjer fra årets normale højeste vandstandslinje. 13) Den påtaleberettigede myndighed skal have adgang til arealerne i forbindelse med kontrol og til at anvende satellitovervågning i forbindelse med kontrollen. 14) Servitutbestemmelserne er ikke til hinder for følgende: a) Etablering af vandhuller, herunder paddeskrab. b) Jordbehandling, der er godkendt af en offentlig myndighed. c) Opsætning af hegn. 15) Den til enhver tid værende ejer af arealerne har pligt til at lade arealerne indgå i et projekt, hvis der etableres et af følgende projekter: a) Vand- og klimaprojekter. b) Projekter, der etableres under Den Europæiske Hav-, Fiskeri- og Akvakulturfond (EHFAF), som omfatter kommunale projekter vedrørende vandløbsrestaurering. c) Nationale projekter om klima-lavbund, kvælstof og fosfor. 16) Styrelsen foranlediger, at et areal ikke fortsat er omfattet af servitut i medfør af denne bekendtgørelse i tilfælde, hvor arealet bliver omfattet af servitut, der tinglyses i tilknytning til et af de i nr. 15 anførte projekter. Stk. 3. I tilsagnsperioden er servitutbestemmelserne ikke til hinder for følgende på arealer med en HNV-værdi på under 5, jf. kort.lbst.dk/744 »HNV 5-13, august 2025«: 1) Omlægning og jordbehandling ved etablering af en frøblanding bestående af hjemmehørende plantearter. 2) Etablering af småbiotoper. Ved småbiotoper forstås arealer på højst 1,0 ha, som med tilgroning eller tilplantning kan fungere som levesteder for vilde planter og dyr. Der skal være en afstand på mindst fem meter mellem småbiotopen og andre småbiotoper."
    },
    {
      "provision_ref": "6:13",
      "chapter": "6",
      "section": "13",
      "content": "§ 13. Der kan i særlige tilfælde dispenseres fra forpligtelserne i § 12, stk. 2, nr. 2, 4, 5, 7, 11 og 12, 1. pkt."
    },
    {
      "provision_ref": "7:14",
      "chapter": "7",
      "section": "14",
      "content": "§ 14. Et areal kan efter ansøgning udgå af tilsagnet, hvis styrelsen modtager dokumentation for, at arealet er genstand for offentlige eller af myndighederne godkendte indgreb som led i fysisk planlægning. Stk. 2. Arealet udgår af tilsagnet med virkning fra begyndelsen af det tilsagnsår, hvori forpligtelser, jf. kapitel 6, ikke opfyldes for hele tilsagnsåret. Stk. 3. Tilskud, der er udbetalt for arealet for de tilsagnsår, hvor tilsagnet bortfalder, skal tilbagebetales af tilsagnshaver. Tilbagebetalingskravet opgøres som engangsbeløbet for arealet, jf. § 19, stk. 1, divideret med tre og ganget med det antal tilsagnsår, hvor tilsagnet bortfalder."
    },
    {
      "provision_ref": "7:15",
      "chapter": "7",
      "section": "15",
      "content": "§ 15. Hvis tilsagnshaver overdrager et tilsagnsareal med virkning inden tilsagnsperiodens udløb, skal tilsagnshaver indgive en ejerskifteerklæring til styrelsen. For ejerskifteerklæringen gælder følgende: 1) Ejerskifteerklæringen skal indgives på særligt skema, der fås via styrelsens hjemmeside eller ved henvendelse til styrelsen. 2) Ejerskifteerklæringen skal underskrives af tilsagnshaver og erhverver, jf. dog stk. 2. 3) Hvis tidspunktet i det pågældende kalenderår for overdragelsen af arealet ligger før fristen for indgivelse af fællesskema i kalenderåret, skal ejerskifteerklæringen være modtaget i styrelsen senest ved fristen for indgivelse af ændringer til fællesskema i kalenderåret. Der kan i særlige tilfælde dispenseres fra den anførte frist. 4) Hvis tidspunktet i det pågældende kalenderår for overdragelsen af arealet ligger efter fristen for indgivelse af fællesskema i kalenderåret, skal ejerskifteerklæringen være modtaget i styrelsen senest ved fristen for indgivelse af ændringer til fællesskema i det umiddelbart efterfølgende kalenderår. Der kan i særlige tilfælde dispenseres fra den anførte frist. Stk. 2. Erhververs underskrift kan udelades i ejerskifteerklæringen, hvis erhverver ikke indtræder i tilsagnet for arealet. Ejerskifteerklæringen skal i dette tilfælde vedlægges dokumentation for overdragelsen af arealet, herunder tidspunktet for overdragelsen. Stk. 3. Det er en betingelse for, at tilsagnet for arealet kan opretholdes, at erhverver indtræder i tilsagnet med virkning fra tidspunktet for overdragelsen af arealet. Erhverver overtager ansvaret for, at kriterier for tilskudsberettigelse er opfyldt, og at forpligtelser opfyldes i hele tilsagnsperioden. Hvis erhverver ikke indtræder i tilsagnet for arealet, bortfalder tilsagnet. Stk. 4. Ved forsinket indgivelse af ejerskifteerklæringen kan der træffes afgørelse om, at tilsagnet bortfalder. Stk. 5. Bortfald af tilsagnet har virkning fra begyndelsen af det tilsagnsår, inden for hvilket overdragelsen har virkning fra. Det tilskud, der er udbetalt for arealet for de tilsagnsår, hvor tilsagnet bortfalder, skal tilbagebetales af tilsagnshaver. Tilbagebetalingskravet opgøres som engangsbeløbet for arealet, jf. § 19, stk. 1, divideret med tre og ganget med det antal tilsagnsår, hvor tilsagnet bortfalder."
    },
    {
      "provision_ref": "8:16",
      "chapter": "8",
      "section": "16",
      "content": "§ 16. Tilsagn om tilskud for et areal bortfalder, hvis arealet efter ansøgningsfristen og med virkning inden for tilsagnsperioden bliver omfattet af en eller flere af følgende reguleringer: 1) 3-metersbræmmer omfattet af god landbrugs- og miljømæssig stand, og som ikke er en konsekvens af et af de i § 12, stk. 2, nr. 15, anførte projekter. 2) Krav i medfør af anden lovgivning, og som ikke er en konsekvens af tilsagnet, og hvor kravet indebærer en regulering, som omhandlet i § 9, stk. 1, nr. 1. Stk. 2. Tilsagn om tilskud for arealet bortfalder med virkning fra begyndelsen af det tilsagnsår, inden for hvilket den pågældende regulering har virkning fra. Stk. 3. Tilskud, der er udbetalt for arealet for de tilsagnsår, hvor tilsagnet bortfalder, skal tilbagebetales af tilsagnshaver. Tilbagebetalingskravet opgøres som engangsbeløbet for arealet, jf. § 19, stk. 1, divideret med tre og ganget med det antal tilsagnsår, hvor tilsagnet bortfalder."
    },
    {
      "provision_ref": "8:17",
      "chapter": "8",
      "section": "17",
      "content": "§ 17. Hvis et tilsagn om tilskud skal revideres i medfør af § 16, kan tilsagnshaver indgive erklæring om, at revisionen ikke accepteres. Stk. 2. Erklæringen skal omfatte alle arealer, der er omfattet af tilsagnet. Erklæringen kan tidligst indgives ved begyndelsen af det tilsagnsår, inden for hvilket den pågældende regulering har virkning fra. Erklæringen skal være modtaget i styrelsen senest ved fristen for indgivelse af ændringer til fællesskema i det nævnte tilsagnsår. Erklæringen anses dog som rettidigt modtaget, hvis erklæringen er modtaget i styrelsen senest 8 uger efter det tidspunkt, hvor den regulering, der medfører revision af tilsagn, har virkning fra. Hvis de 8 uger udløber på en helligdag, en lørdag eller en søndag, udløber fristen den første arbejdsdag, der følger herefter. Der kan i særlige tilfælde dispenseres fra den anførte frist. Stk. 3. Erklæringen skal indgives til styrelsen på et særligt skema, der fås via styrelsens hjemmeside eller ved henvendelse til styrelsen. Stk. 4. Ved rettidig modtagelse af erklæringen bortfalder det tilsagn, der er omfattet af erklæringen, hvis erklæringen er i overensstemmelse med stk. 1-3. Tilsagnet bortfalder med virkning fra begyndelsen af det tilsagnsår, inden for hvilket den pågældende regulering har virkning fra. Stk. 5. Tilskud, der er udbetalt for de tilsagnsår, hvor tilsagnet bortfalder, skal tilbagebetales af tilsagnshaver. Tilbagebetalingskravet opgøres som engangsbeløbet, jf. § 19, stk. 1, divideret med tre og ganget med det antal tilsagnsår, hvor tilsagnet bortfalder."
    },
    {
      "provision_ref": "9:18",
      "chapter": "9",
      "section": "18",
      "content": "§ 18. Tilskudssatserne for tilskuddet for hele tilsagnsperioden er følgende for marker, hvor mindst 50 pct. af markens tilsagnsareal udgøres af kulstofrige arealer eller arealer beliggende i områder med stort kvælstofindsatsbehov og vådområdepotentiale eller begge de nævnte arealer: 1) Marker, der inden for referenceperioden har haft en arealanvendelse, der er omfattet af en af afgrødekoderne i bilag 1: 82.500 kr. pr. ha. 2) Marker, der ikke er omfattet af nr. 1, og som inden for referenceperioden har haft en arealanvendelse, der er omfattet af en af afgrødekoderne i bilag 2: 35.500 kr. pr. ha. Stk. 2. Tilskudssatserne for tilskuddet for hele tilsagnsperioden er følgende for marker, der ikke er omfattet af stk. 1: 1) Marker, der inden for referenceperioden har haft en arealanvendelse, der er omfattet af en af afgrødekoderne i bilag 1: 59.500 kr. pr. ha. 2) Marker, der ikke er omfattet af nr. 1, og som inden for referenceperioden har haft en arealanvendelse, der er omfattet af en af afgrødekoderne i bilag 2: 27.000 kr. hr. ha."
    },
    {
      "provision_ref": "9:19",
      "chapter": "9",
      "section": "19",
      "content": "§ 19. Tilskud for hele tilsagnsperioden udbetales på en gang som et engangsbeløb. Stk. 2. Tilskud for et tilsagnsareal udbetales til den, der ejer arealet ved ansøgningsfristen."
    },
    {
      "provision_ref": "10:20",
      "chapter": "10",
      "section": "20",
      "content": "§ 20. Opfylder tilsagnshaver ikke kriterierne for tilskudsberettigelse for et areal, jf. kapitel 5, bortfalder tilsagn om tilskud for arealet. Tilskud, der er udbetalt for arealet, skal tilbagebetales af tilsagnshaver. Stk. 2. Opfylder tilsagnshaver ikke de forpligtelser, der gælder for de godkendte tilsagnsarealer, jf. kapitel 6, nedsættes tilskuddet helt eller delvist for de godkendte tilsagnsarealer for det tilsagnsår, hvor der er manglende opfyldelse af forpligtelser. Eventuelt udbetalt tilskud, der er omfattet heraf, skal tilbagebetales af tilsagnshaver. Tilsagnshaver pålægges en administrativ sanktion afhængig af alvor, omfang og varighed af den manglende opfyldelse af forpligtelser. Tilskudsnedsættelse som følge af manglende opfyldelse af forpligtelser samt administrativ sanktion beregnes efter reglerne i § 27. Stk. 3. Manglende opfyldelse af forpligtelser for et godkendt tilsagnsareal kan medføre bortfald af tilsagn om tilskud for arealet. Vurderingen sker ud fra en konkret vurdering af alvor, omfang og varighed. Bortfald af tilsagn om tilskud medfører, at der udover tilskudsnedsættelsen og den administrative sanktion i stk. 2 sker bortfald af tilskud for arealet for øvrige tilsagnsår. Eventuelt udbetalt tilskud, der er omfattet heraf, skal tilbagebetales af tilsagnshaver."
    },
    {
      "provision_ref": "10:21",
      "chapter": "10",
      "section": "21",
      "content": "§ 21. Ved forsinket årlig indberetning, jf. § 4, stk. 1, pålægges en administrativ sanktion svarende til en nedsættelse på 1 pct. pr. arbejdsdag af en tredjedel af tilskuddet. Stk. 2. Ved årlig indberetning, der ikke er indgivet ved fristen for forsinket indgivelse, jf. § 4, stk. 1, pålægges en administrativ sanktion svarende til en tredjedel af tilskuddet. Stk. 3. Hvis der er givet dispensation fra fristen for indgivelse eller fristen for forsinket indgivelse, jf. bestemmelserne i den for det pågældende kalenderår gældende bekendtgørelse om ansøgninger m.v. for landbrugere i Tast selv, finder reglerne i stk. 1 og 2 anvendelse på de nye frister."
    },
    {
      "provision_ref": "10:22",
      "chapter": "10",
      "section": "22",
      "content": "§ 22. Ved manglende indberetning af alle bedriftens landbrugsarealer, jf. § 13 i bekendtgørelse nr. 1341 af 21. november 2025 om ansøgninger m.v. for landbrugere i Tast selv, pålægges en administrativ sanktion efter følgende regler: 1) En tredjedel af tilskuddet nedsættes med 1 pct., når de arealer, der ikke er indberettet, udgør mere end 3 pct. og op til og med 10 pct. af det indberettede areal. 2) En tredjedel af tilskuddet nedsættes med 1 pct., når de arealer, der ikke er indberettet, udgør mere end 10 pct. og op til og med 20 pct. af det indberettede areal, og når de arealer, der ikke er indberettet, ikke overstiger 5,00 hektar. En tredjedel af tilskuddet nedsættes med 2 pct., hvis de arealer, der ikke er indberettet, er over 5,00 hektar. 3) En tredjedel af tilskuddet nedsættes med 1 pct., når de arealer, der ikke er indberettet, udgør mere end 20 pct. af de arealer, der er indberettet, men ikke overstiger 5,00 hektar. En tredjedel af tilskuddet nedsættes med 2 pct., når de arealer, der ikke er indberettet, udgør mere end 20 pct. af det indberettede areal og er på mere end 5,00 hektar, men ikke overstiger 10,00 hektar. En tredjedel af tilskuddet nedsættes med 3 pct., hvis de arealer, der ikke er indberettet, udgør mere end 20 pct. af det indberettede areal og overstiger 10,00 hektar."
    },
    {
      "provision_ref": "10:23",
      "chapter": "10",
      "section": "23",
      "content": "§ 23. Kan tilsagnshaver ikke opfylde forpligtelserne som følge af force majeure eller usædvanlige omstændigheder, bevares retten til tilskud for de arealer, hvor force majeure eller de usædvanlige omstændigheder forhindrede opfyldelse af forpligtelserne."
    },
    {
      "provision_ref": "10:24",
      "chapter": "10",
      "section": "24",
      "content": "§ 24. I tilfælde af force majeure eller usædvanlige omstændigheder skal tilsagnshaver meddele styrelsen skriftligt herom sammen med en fyldestgørende dokumentation herfor senest 15 arbejdsdage fra det tidspunkt, hvor tilsagnshaver eller dennes stedfortræder er i stand til at give en sådan meddelelse."
    },
    {
      "provision_ref": "11:25",
      "chapter": "11",
      "section": "25",
      "content": "§ 25. Det vægtede, overtrådte areal beregnes som det overtrådte areal ganget med en vægtningsfaktor, der afspejler alvor, omfang og varighed af den manglende opfyldelse af forpligtelsen, jf. bilag 3. Stk. 2. Overtrædelsesprocent beregnes ved at dividere det samlede vægtede, overtrådte areal med det samlede godkendte tilsagnsareal."
    },
    {
      "provision_ref": "11:26",
      "chapter": "11",
      "section": "26",
      "content": "§ 26. Det tilskudsberettigede areal fastsættes som det samlede godkendte tilsagnsareal fratrukket en tredjedel af summen af eventuelt vægtede, overtrådte arealer, jf. dog stk. 2 og 3. Stk. 2. Er forskellen mellem det tilskudsberettigede areal og det samlede godkendte tilsagnsareal på 0,10 hektar eller derunder, betragtes det tilskudsberettigede areal som lig med det samlede godkendte tilsagnsareal, jf. dog stk. 3. Stk. 3. Bestemmelsen i stk. 2 finder ikke anvendelse, hvis forskellen mellem det tilskudsberettigede areal og det samlede godkendte tilsagnsareal udgør mere end 20 pct. af det samlede godkendte tilsagnsareal."
    },
    {
      "provision_ref": "11:27",
      "chapter": "11",
      "section": "27",
      "content": "§ 27. Tilskudsnedsættelse ved manglende opfyldelse af forpligtelser samt administrative sanktioner herfor fastsættes som følger for en tilskudskategori: 1) Hvis overtrædelsesprocenten for en tilskudskategori højst udgør 10 pct., nedsættes tilskuddet med en tredjedel af det samlede vægtede, overtrådte areal. 2) Hvis overtrædelsesprocenten for en tilskudskategori er på over 10 pct., men ikke over 25 pct., nedsættes tilskuddet med en tredjedel af det samlede vægtede, overtrådte areal. Herudover pålægges tilsagnshaver en sanktion svarende til en tredjedel af det samlede vægtede, overtrådte areal, der er ganget med en sanktionsfaktor på 0,2. Hvis tilsagnshaver i tidligere år i perioden fra 2026 har haft en overtrædelsesprocent på over 10 under den samme tilskudskategori, er sanktionen en tredjedel af det samlede vægtede, overtrådte areal, der er ganget med en sanktionsfaktor på 0,5. 3) Hvis overtrædelsesprocenten for en tilskudskategori overstiger 25 pct., nedsættes tilskuddet med en tredjedel af det samlede vægtede, overtrådte areal. Herudover pålægges tilsagnshaver en sanktion svarende til en tredjedel af det samlede vægtede, overtrådte areal, der er ganget med en sanktionsfaktor på 0,3. Hvis tilsagnshaver i tidligere år i perioden fra 2026 har haft en overtrædelsesprocent på over 10 under den samme tilskudskategori, er sanktionen en tredjedel af det samlede vægtede, overtrådte areal, der er ganget med en sanktionsfaktor på 1,0. Stk. 2. Ved manglende opfyldelse af flere forpligtelser på det samme areal under en tilskudskategori beregnes vægtningsfaktoren ved at sammenlægge de vægtningsfaktorer, der er gældende for den manglende opfyldelse af hver enkelt forpligtelse. Summen af vægtningsfaktorer for det enkelte areal kan maksimalt fastsættes til 1,0."
    },
    {
      "provision_ref": "11:28",
      "chapter": "11",
      "section": "28",
      "content": "§ 28. Tilskuddet nedsættes i følgende rækkefølge: 1) De nedsættelser og sanktioner, der er fastsat i § 27. 2) Det beløb, der følger af anvendelsen af nr. 1, danner grundlag for beregningen af sanktioner i henhold til § 21. 3) Det beløb, der følger af anvendelsen af nr. 2, danner grundlag for beregningen af sanktioner ved manglende indberetning af landbrugsarealer i henhold til § 22."
    },
    {
      "provision_ref": "11:29",
      "chapter": "11",
      "section": "29",
      "content": "§ 29. Tilsagnshaver kan for det pågældende tilsagnsår maksimalt pålægges administrative sanktioner for overtrædelse af forpligtelser under den ansøgte tilskudskategori, der svarer til en tredjedel af beløbet for de godkendte tilsagnsarealer."
    },
    {
      "provision_ref": "11:30",
      "chapter": "11",
      "section": "30",
      "content": "§ 30. Styrelsen kan udelukke en ansøger fra at søge denne tilskudsordning i det følgende kalenderår, hvis ansøger i forbindelse med sin ansøgning om tilsagn om tilskud under tilskudsordningen har begået en meget alvorlig overtrædelse af loven, de i medfør af loven fastsatte regler eller Den Europæiske Unions forordninger omfattet af loven. Stk. 2. I vurderingen af overtrædelsens alvor, jf. stk. 1, skal der henses til overtrædelsens omfang, varighed og hyppighed. I vurderingen indgår herudover ansøgers forsæt til at begå overtrædelsen eller graden af ansøgers uagtsomhed."
    },
    {
      "provision_ref": "12:31",
      "chapter": "12",
      "section": "31",
      "content": "§ 31. Tilsagnshavere informeres om de foreløbige resultater af den satellitbaserede kontrol for hvert enkelt tilsagnsareal via den applikation, som styrelsen stiller til rådighed. Stk. 2. Viser den satellitbaserede kontrol, at tilsagnshaver ikke opfylder de kriterier og forpligtelser, der gælder for arealet, sendes kontrolresultatet i partshøring hos tilsagnshaver, der har de i nr. 1 og 2 anførte muligheder: 1) Afgive høringssvar ved at indsende billede af arealet, hvis tilsagnshaver mener, at kriteriet eller forpligtelsen allerede er opfyldt for det pågældende areal. 2) Opfylde kriteriet eller forpligtelsen, hvis det er muligt, og derefter afgive høringssvar ved at indsende billede, der dokumenterer kriteriets eller forpligtelsens opfyldelse. Stk. 3. Tilsagnshavers billeddokumentation for opfyldelse af de for arealet gældende kriterier eller forpligtelser skal kunne dokumenteres med georefererede billeder ud fra følgende forhold: 1) Billederne skal være taget med brug af funktionerne i den i stk. 1 nævnte applikation, således at billederne har den fornødne tidsfasthed og stedfasthed. 2) Arealets beskaffenhed skal fremgå tydeligt af billederne. 3) Billederne skal vise det areal, der er omfattet af tilsagn om tilskud."
    },
    {
      "provision_ref": "13:32",
      "chapter": "13",
      "section": "32",
      "content": "§ 32. Ansøgning om tilsagn om tilskud og om udbetaling af tilskud skal indgives i Tast selv efter bestemmelserne i den for ansøgningsåret gældende bekendtgørelse om ansøgninger m.v. for landbrugere i Tast selv. Stk. 2. Den årlige indberetning i andet og tredje tilsagnsår skal indgives i Tast selv efter bestemmelserne i den for det pågældende tilsagnsår gældende bekendtgørelse om ansøgninger m.v. for landbrugere i Tast selv."
    },
    {
      "provision_ref": "13:33",
      "chapter": "13",
      "section": "33",
      "content": "§ 33. Afgørelser sendes via Tast selv."
    },
    {
      "provision_ref": "13:34",
      "chapter": "13",
      "section": "34",
      "content": "§ 34. Skriftlige partshøringer efter forvaltningslovens § 19 samt anmodninger om supplerende oplysninger sendes via Tast selv."
    },
    {
      "provision_ref": "13:35",
      "chapter": "13",
      "section": "35",
      "content": "§ 35. Besvarelse af skriftlige partshøringer efter forvaltningslovens § 19 om forhold, som konstateres ved kontrol på stedet, skal indgives via Tast selv."
    },
    {
      "provision_ref": "14:36",
      "chapter": "14",
      "section": "36",
      "content": "§ 36. Bekendtgørelsen træder i kraft den 1. februar 2026. Stk. 2. Bekendtgørelse nr. 984 af 26. august 2024 om tilskud til permanent ekstensivering ophæves. Stk. 3. Bekendtgørelsen finder ikke anvendelse på ansøgninger indgivet før bekendtgørelsens ikrafttræden. For sådanne ansøgninger finder de hidtil gældende regler i bekendtgørelse nr. 984 af 26. august 2024 om tilskud til permanent ekstensivering anvendelse."
    }
  ],
  "provision_versions": [
    {
      "provision_ref": "1:1",
      "chapter": "1",
      "section": "1",
      "content": "§ 1. Der kan gives tilsagn om tilskud til permanent ekstensivering af landbrugsarealer med henblik på at reducere udledningen af drivhusgasser, begrænse kvælstofudvaskning og fremme biodiversitet. Tilsagnsperioden begynder den 1. januar i ansøgningsåret og slutter den 31. december tre år senere. Stk. 2. Tilskud ydet i henhold til denne bekendtgørelse udgør også kompensation for vådgøring af arealet, i det omfang arealet efterfølgende indgår i et projekt efter § 12, stk. 2, nr. 15. Stk. 3. Tilsagn om tilskud kan kun gives for marker, hvor mindst 50 pct. af markens areal udgøres af et eller flere af følgende arealer: 1) Kulstofrige arealer, jf. kort.lbst.dk/744 »Tørverige arealer - Permanent ekstensivering«. 2) Arealer i områder med stort kvælstofindsatsbehov og vådområdepotentiale, jf. kort.lbst.dk/744 »Stort kvælstofindsatsbehov med vådområdepotentiale«. 3) Arealer i øvrige områder med stort kvælstofindsatsbehov, jf. kort.lbst.dk/744 »Stort kvælstofindsatsbehov uden vådområdepotentiale«. Stk. 4. Tilsagn om tilskud kan gives til ejere af de i stk. 3 nævnte marker.",
      "valid_from": "2026-01-23",
      "valid_to": null
    },
    {
      "provision_ref": "2:2",
      "chapter": "2",
      "section": "2",
      "content": "§ 2. I denne bekendtgørelse forstås ved: 1) Ansøgningsår: Det kalenderår, hvori ansøgning om tilsagn om tilskud indgives. 2) Ansøgt mark: Mark, for hvilken der er ansøgt om tilsagn om tilskud i medfør af denne bekendtgørelse. 3) Ekstensiveringsskema: Et af styrelsen udarbejdet elektronisk skema med tilknyttet markkort. 4) Godkendt tilsagnsareal: Areal, der for det pågældende tilsagnsår er omfattet af tilsagn om tilskud under samme tilskudskategori, og for hvilket kriterierne for tilskudsberettigelse er opfyldt. 5) Grundbetaling: Grundlæggende indkomststøtte med henblik på bæredygtighed, som omhandlet i artikel 21 og 22 i forordning (EU) 2021/2115. 6) HNV: HNV står for »Høj Naturværdi«, og HNV-kortet viser scoren for naturværdier på alle lysåbne arealer på en skala fra 0-13 point. 7) IMK: Ministeriet for Grøn Treparts Internet Markkort. 8) Overdragelse af areal: Ejendomsretten over arealet overdrages. 9) Overtrådt areal: Den del af det godkendte tilsagnsareal, hvor en eller flere forpligtelser ikke er opfyldt. 10) Permanente afgrøder: Permanente afgrøder, som defineret i reglerne for grundbetaling. 11) Sanktionsfaktor: Den faktor, som en tredjedel af det samlede vægtede, overtrådte areal ganges med for at fastlægge sanktionen. 12) Skov: Et areal på over 1,0 ha bevokset med træer, som danner eller inden for et rimeligt tidsrum vil danne sluttet skov af højstammede træer. 13) Styrelsen: Styrelsen for Grøn Arealomlægning og Vandmiljø. 14) Tilsagnsareal: Areal, der er omfattet af tilsagn om tilskud i medfør af denne bekendtgørelse. 15) Tilsagnsår: Det enkelte kalenderår i tilsagnsperioden. 16) Tilskudskategori: Tilsagnsarealer, der er omfattet af samme tilskudssats. 17) Vand- og klimaprojekt: Projekt om kvælstofvådområde, om fosforvådområde, om etablering af naturlige vandstandsforhold, om lavbundsområde eller om etablering af fysiske vandløbsindsatser på landbrugsjorder, og som etableres med midler fra Den Europæiske Landbrugsfond for Udvikling af Landdistrikterne (ELFUL).",
      "valid_from": "2026-01-23",
      "valid_to": null
    },
    {
      "provision_ref": "3:3",
      "chapter": "3",
      "section": "3",
      "content": "§ 3. Ansøgning om tilsagn om tilskud og om udbetaling af tilskud skal indgives til styrelsen på ekstensiveringsskema senest ved den frist for indgivelse af ekstensiveringsskema, der er fastsat i den for ansøgningsåret gældende bekendtgørelse om ansøgninger m.v. for landbrugere i Tast selv.",
      "valid_from": "2026-01-23",
      "valid_to": null
    },
    {
      "provision_ref": "3:4",
      "chapter": "3",
      "section": "4",
      "content": "§ 4. I andet og tredje tilsagnsår skal der på ekstensiveringsskema indgives en årlig indberetning for tilsagnsarealer, herunder oplyses om forpligtelser, jf. kapitel 6, er opfyldt. For indgivelse af den årlige indberetning gælder de frister, der er fastsat i den for tilsagnsåret gældende bekendtgørelse om ansøgninger m.v. for landbrugere i Tast selv. Stk. 2. Den årlige indberetning for et areal skal indgives af den, der ved fristen for indgivelse af fællesskema ejer arealet, og som er registreret i styrelsen som tilsagnshaver eller i tilfælde af ejerskifte vil indtræde i tilsagnet, jf. § 15.",
      "valid_from": "2026-01-23",
      "valid_to": null
    },
    {
      "provision_ref": "4:5",
      "chapter": "4",
      "section": "5",
      "content": "§ 5. Inden for en særskilt del af den samlede bevillingsramme prioriteres ansøgte marker, hvor mindst 50 pct. af markens areal er kulstofrige arealer. Hvis den afsatte beløbsramme ikke giver mulighed for at imødekomme alle de ansøgte marker, prioriteres ansøgte marker fra private før ansøgte marker fra offentlige institutioner, offentlige virksomheder eller kommunale fællesskaber. Markerne prioriteres herefter efter markens klimaeffekt. Hvis der er flere marker med samme klimaeffekt, og alle marker ikke kan prioriteres, gennemføres et randomiseret valg af den eller de marker, der kan prioriteres. Markens klimaeffekt fastsættes således: 1) For marker, der inden for referenceperioden har haft en arealanvendelse, der er omfattet af en af afgrødekoderne i bilag 1: 1,60 ton CO 2 e pr. ha ganget med markens størrelse. 2) For marker, der ikke er omfattet af nr. 1, og som inden for referenceperioden har haft en arealanvendelse, der er omfattet af en af afgrødekoderne i bilag 2: 1,13 ton CO 2 e pr. ha ganget med markens størrelse.",
      "valid_from": "2026-01-23",
      "valid_to": null
    },
    {
      "provision_ref": "4:6",
      "chapter": "4",
      "section": "6",
      "content": "§ 6. Hvis det beløb, der resterer for ordningen efter prioritering efter § 5, ikke giver mulighed for at imødekomme alle de ansøgte marker, der ikke er prioriteret efter § 5, prioriteres de nævnte marker i følgende rækkefølge (prioriteringsklasser): 1) Ansøgte marker fra private, hvor mindst 50 pct. af markens areal udgøres af kulstofrige arealer eller arealer beliggende i områder med stort kvælstofindsatsbehov og vådområdepotentiale eller begge de nævnte arealer. 2) Ansøgte marker fra private, hvor mindst 50 pct. af markens areal er beliggende i øvrige områder med stort kvælstofindsatsbehov. 3) Øvrige ansøgte marker fra private, hvor mindst 50 pct. af markens areal udgøres af et eller flere af de i § 1, stk. 3, nr. 1-3, anførte arealer. 4) Ansøgte marker fra offentlige institutioner, offentlige virksomheder eller kommunale fællesskaber, hvor mindst 50 pct. af markens areal udgøres af kulstofrige arealer eller arealer beliggende i områder med stort kvælstofindsatsbehov og vådområdepotentiale eller begge de nævnte arealer. 5) Ansøgte marker fra offentlige institutioner, offentlige virksomheder eller kommunale fællesskaber, hvor mindst 50 pct. af markens areal er beliggende i øvrige områder med stort kvælstofindsatsbehov. 6) Øvrige ansøgte marker fra offentlige institutioner, offentlige virksomheder eller kommunale fællesskaber, hvor mindst 50 pct. af markens areal udgøres af et eller flere af de i § 1, stk. 3, nr. 1-3, anførte arealer. Stk. 2. Hvis en ansøgt mark kan henføres til flere af de i stk. 1 anførte prioriteringsklasser, henføres marken til den prioriteringsklassse, der har højst prioritet. Stk. 3. Hvis der ikke er midler til at give tilsagn om tilskud for alle de ansøgte marker, der er henført til en af de i stk. 1, nr. 1-6, anførte prioriteringsklasser, prioriteres markerne inden for prioriteringsklassen i følgende rækkefølge: 1) Marker, der inden for referenceperioden har haft en arealanvendelse, der er omfattet af en af afgrødekoderne i bilag 1. Markerne rangordnes efter markens kvælstofeffekt. Markens kvælstofeffekt er 13,3 kg N pr. ha ganget med markens størrelse. Hvis der er flere marker med samme kvælstofeffekt, og alle marker ikke kan prioriteres, gennemføres et randomiseret valg af den eller de marker, der kan prioriteres. 2) Marker, der ikke er omfattet af nr. 1, og som inden for referenceperioden har haft en arealanvendelse, der er omfattet af en af afgrødekoderne i bilag 2. Markerne rangordnes efter markens størrelse. En større mark går forud for en mindre mark. Hvis der er flere marker med samme markstørrelse, og alle marker ikke kan prioriteres, gennemføres et randomiseret valg af den eller de marker, der kan prioriteres.",
      "valid_from": "2026-01-23",
      "valid_to": null
    },
    {
      "provision_ref": "5:7",
      "chapter": "5",
      "section": "7",
      "content": "§ 7. Tilsagn om tilskud for et areal er betinget af opfyldelse af følgende kriterier: 1) Ansøger skal være ejer af arealet ved ansøgningsfristen. 2) Mindst 50 pct. af hver enkelt mark, som arealet omfatter, skal udgøres af et eller flere af de i § 1, stk. 3, nr. 1-3, anførte arealer. 3) Ved ansøgningsfristen skal det ansøgte areal, for hvilket kriterierne for tilskudsberettigelse er opfyldt, udgøre et sammenhængende areal på mindst 0,30 ha. Et areal betragtes som sammenhængende, hvis der mellem dele af arealet er en passage, som er mindst fem meter bred, og for hvilken kriterierne for tilskudsberettigelse er opfyldt ved ansøgningsfristen. 4) Arealet skal inden for referenceperioden fra den 1. januar 2022 til og med den 31. december 2024 have haft en arealanvendelse, der er omfattet af en eller flere af afgrødekoderne i bilag 1 og 2 eller en eller flere tidligere anvendte afgrødekoder, der er afløst af afgrødekoder i bilag 1 eller 2. 5) Arealanvendelsen, jf. nr. 4, skal dokumenteres ved korrekt registrering i fællesskema, jf. dog stk. 2. 6) Der må ved tilsagnsperiodens begyndelse ikke være skov på arealet. 7) Arealet må i fællesskema for året forud for ansøgningsåret ikke være indberettet med en afgrødekode for permanente afgrøder. 8) Der må ved tilsagnsperiodens begyndelse ikke være permanente afgrøder på arealet. 9) Der må ved tilsagnsperiodens begyndelse ikke være etableret anlæg til vedvarende energi på arealet. 10) Arealet må ved ansøgningsfristen ikke være registeret som et areal beliggende i et eksisterende eller ifølge kommuneplanens rammedel fremtidigt byzone- eller sommerhusområde eller i et område i landzone, der i lokalplan er udlagt til boligformål eller blandet bolig- og erhvervsformål, jf. dog stk. 3. 11) Arealet må ved ansøgningsfristen ikke være registeret i tingbogen som offentlig vej. Stk. 2. Hvis der i referenceperioden er fejl i registrerede afgrødekoder af betydning for tilskuddets størrelse, skal ansøger fremsende dokumentation for arealanvendelsen senest ved ansøgningsfristen. Der kan i særlige tilfælde dispenseres fra den anførte frist. Stk. 3. Der kan gives tilsagn om tilskud for et areal, der ikke opfylder kriteriet i stk. 1, nr. 10, hvis styrelsen senest den 1. juli i ansøgningsåret har modtaget kommunalbestyrelsens oplysning om, at registreringen, jf. stk. 1, nr. 10, ikke er til hinder for permanent ekstensivering i medfør af denne bekendtgørelse. Der kan i særlige tilfælde dispenseres fra den anførte frist.",
      "valid_from": "2026-01-23",
      "valid_to": null
    },
    {
      "provision_ref": "5:8",
      "chapter": "5",
      "section": "8",
      "content": "§ 8. Tilsagn om tilskud for et areal er desuden betinget af opfyldelse af følgende kriterier: 1) Arealet må ved ansøgningsårets begyndelse ikke være omfattet af tilsagn om tilskud til miljøvenligt landbrug eller til miljø- og klimavenligt landbrug under et af landdistriktsprogrammerne, bortset fra tilsagn i medfør af bekendtgørelse om tilskud til pleje af græs- og naturarealer. 2) Arealet må for ansøgningsåret ikke være omfattet af ansøgning om tilsagn om tilskud til kvælstofreducerende virkemidler og må i ansøgningsåret fra 1. august ikke være omfattet af forpligtelser som følge af tilsagn om tilskud til kvælstofreducerende virkemidler for den planperiode, der begynder i ansøgningsåret, jf. den for planperioden gældende bekendtgørelse om tilskud til kvælstofreducerende virkemidler m.v. Ved planperiode forstås en planperiode, som defineret i § 10 i lov nr. 338 af 2. april 2019 om jordbrugets anvendelse af gødning og om næringsstofreducerende tiltag. 3) Arealet må for ansøgningsåret ikke være omfattet af ansøgning om tilskud under en støtteordning under artikel 31 i forordning (EU) 2021/2115. 4) Arealet må med virkning for ansøgningsåret ikke være omfattet af tilsagn eller ansøgning om tilsagn om tilskud til fastholdelse af arealer i vand- og klimaprojekter under artikel 70 i forordning (EU) 2021/2115. 5) Arealet må med virkning for ansøgningsåret ikke være omfattet af ansøgning om tilskud eller tilskud under et nationalt projekt om klima-lavbund, kvælstof og fosfor. 6) Arealet må ikke indgå i et minivådområde med omkringliggende areal, der er etableret med tilskud i medfør af anden lovgivning, og arealet må ved ansøgningsfristen ikke være omfattet af tilsagn om tilskud til et minivådområde med omkringliggende areal i medfør af anden lovgivning. 7) Arealet må ikke være omfattet af værditabskompensation af arealer, der indgår i vand- og klimaprojekter eller nationale projekter om klima-lavbund, kvælstof og fosfor. Ved værditabskompensation forstås kompensation for tab af markedsværdi på arealer ved ekstensivering i forbindelse med vand- og klimaprojekter eller nationale projekter om klima-lavbund, kvælstof og fosfor. 8) Arealet må forud for tinglysning af servitut i medfør af denne bekendtgørelse ikke være omfattet af servitut, der er tinglyst i tilknytning til et af de i § 12, stk. 2, nr. 15, anførte projekter.",
      "valid_from": "2026-01-23",
      "valid_to": null
    },
    {
      "provision_ref": "5:9",
      "chapter": "5",
      "section": "9",
      "content": "§ 9. Tilsagn om tilskud for et areal er desuden betinget af opfyldelse af følgende kriterier: 1) Arealet må ved ansøgningsfristen ikke være omfattet af en regulering, der har virkning inden for tilsagnsperioden, og som indebærer, at arealet ikke må tilføres gødning eller alene må tilføres den gødning, der efterlades af græssende husdyr, og ikke må eller i hovedsagen ikke må tilføres kemiske plantebeskyttelsesmidler som følge af a) tilskud i medfør af anden lovgivning end reglerne for grundbetaling, reglerne for de i § 8, nr. 1-6, omhandlede tilskudsordninger og reglerne for tilskud til pleje af græs- og naturarealer under artikel 70 i forordning (EU) 2021/2115 eller under miljø- og klimavenligt landbrug under landdistriktsprogrammet, b) aftale, der indebærer betaling for den nævnte regulering, c) anden servitut end de i § 8, nr. 8, omhandlede, eller d) krav, der er pålagt i medfør af anden lovgivning. 2) Arealet må for ansøgningsåret ikke være registeret som beliggende inden for 3-metersbræmmer omfattet af god landbrugs- og miljømæssig stand, jf. for ansøgningsåret 2026 kort.lbst.dk/744 »3-metersbræmmer, 2026«. 3) Arealet må for ansøgningsåret ikke være registreret i IMK som landskabstræk i form af fortidsminde omfattet af god landbrugs- og miljømæssig stand. 4) Arealet må for ansøgningsåret ikke være registreret i IMK som landskabstræk i form af sø omfattet af god landbrugs- og miljømæssig stand. 5) Arealet må for ansøgningsåret ikke være registreret som omfattet af § 21 b, stk. 1, i lov om miljøbeskyttelse, jf. for ansøgningsåret 2026 kort.lbst.dk/744 »25-meters beskyttelseszoner omkring vandboringer, 2026«. 6) Arealet må den 1. november forud for ansøgningsåret ikke være registeret på Danmarks Miljøportal som et areal, der er omfattet af § 3 i lov om naturbeskyttelse, jf. for ansøgningsåret 2026 kort.lbst.dk/744 »§ 3-arealer, 2026« og »§ 3-søer, 2026«, jf. dog stk. 2. Stk. 2. Der kan gives tilsagn om tilskud for et areal, der ikke opfylder kriteriet i stk. 1, nr. 6, hvis ansøger i ekstensiveringsskema har oplyst, at kommunalbestyrelsen er anmodet om at oplyse, om arealet er omfattet af § 3 i lov om naturbeskyttelse, og hvis styrelsen senest den 1. juli i ansøgningsåret har modtaget kommunalbestyrelsens oplysning om, at arealet ikke er omfattet af § 3 i lov om naturbeskyttelse. Der kan i særlige tilfælde dispenseres fra den anførte frist.",
      "valid_from": "2026-01-23",
      "valid_to": null
    },
    {
      "provision_ref": "5:10",
      "chapter": "5",
      "section": "10",
      "content": "§ 10. Tilsagn om tilskud for et areal er desuden betinget af opfyldelse af følgende kriterier: 1) Der kan tinglyses en servitut på arealet, jf. § 12, stk. 1. 2) Ejeren af arealet godkender og underskriver servitutten senest 2 uger efter, at styrelsen har oprettet servitutten. Stk. 2. Der kan i særlige tilfælde dispenseres fra fristen i stk. 1, nr. 2.",
      "valid_from": "2026-01-23",
      "valid_to": null
    },
    {
      "provision_ref": "6:11",
      "chapter": "6",
      "section": "11",
      "content": "§ 11. Tilsagn om tilskud for et areal er betinget af, at de bestemmelser, der skal tinglyses som servitut, jf. § 12, eller i en servitut, der erstatter denne servitut, jf. § 12, stk. 2, nr. 16, overholdes i hele tilsagnsperioden.",
      "valid_from": "2026-01-23",
      "valid_to": null
    },
    {
      "provision_ref": "6:12",
      "chapter": "6",
      "section": "12",
      "content": "§ 12. Der tinglyses en servitut om permanent ekstensivering på alle tilsagnsarealer. I servitutten er styrelsen anført som påtaleberettiget. Stk. 2. Servitutten indeholder bestemmelser om følgende begrænsninger i arealanvendelsen: 1) Arealerne skal permanent henligge som ekstensive græs- eller naturarealer, jf. dog nr. 14. 2) Arealerne må ikke jordbehandles eller omlægges, jf. dog nr. 14. 3) Arealerne må ikke tilføres gødning, bortset fra den gødning, der efterlades af græssende husdyr. 4) Arealerne må ikke tilføres jordforbedringsmidler. 5) Arealerne må ikke tilføres plantebeskyttelsesmidler. 6) Arealerne må ikke anvendes til etablering af anlæg til vedvarende energi. 7) Arealerne må ikke anvendes til etablering af skov eller permanente afgrøder, herunder ikke anvendes til energi-, lav- eller stævningsskov. 8) Skov på arealerne må ikke anvendes til skovproduktion. 9) Arealerne må ikke anvendes til dyrkning af afgrøder, herunder ikke anvendes til frøproduktion og til dyrkning af energiafgrøder, prydvækster, pyntegrønt og juletræer. Dette er dog ikke til hinder for, at græs og anden plantevækst på arealerne kan anvendes til græsning, slæt, rørskær eller lignende. 10) Ved græssende dyr på arealerne skal overgræsning undgås, og plantedækket opretholdes. 11) Der må ikke tilskudsfodres på arealerne. Forbuddet omfatter også tilskudsfordring af vildt. Tilskudsfordring af kalve under 6 måneder i kalveskjul og halm til strøelse er dog tilladt. Mineraler betragtes ikke som tilskudsfoder. 12) Aktiviteter, bortset fra græsning, som ejere og forpagtere iværksætter eller tillader på den del af arealerne, der ligger nærmere end fem meter fra åbne vandløb, søer over 100 m² og kystlinjer, skal udføres på en måde, der ikke medfører erosion af nævnte del af arealerne. Afstanden regnes fra vandløbets eller søens øverste kant eller for så vidt angår kystlinjer fra årets normale højeste vandstandslinje. 13) Den påtaleberettigede myndighed skal have adgang til arealerne i forbindelse med kontrol og til at anvende satellitovervågning i forbindelse med kontrollen. 14) Servitutbestemmelserne er ikke til hinder for følgende: a) Etablering af vandhuller, herunder paddeskrab. b) Jordbehandling, der er godkendt af en offentlig myndighed. c) Opsætning af hegn. 15) Den til enhver tid værende ejer af arealerne har pligt til at lade arealerne indgå i et projekt, hvis der etableres et af følgende projekter: a) Vand- og klimaprojekter. b) Projekter, der etableres under Den Europæiske Hav-, Fiskeri- og Akvakulturfond (EHFAF), som omfatter kommunale projekter vedrørende vandløbsrestaurering. c) Nationale projekter om klima-lavbund, kvælstof og fosfor. 16) Styrelsen foranlediger, at et areal ikke fortsat er omfattet af servitut i medfør af denne bekendtgørelse i tilfælde, hvor arealet bliver omfattet af servitut, der tinglyses i tilknytning til et af de i nr. 15 anførte projekter. Stk. 3. I tilsagnsperioden er servitutbestemmelserne ikke til hinder for følgende på arealer med en HNV-værdi på under 5, jf. kort.lbst.dk/744 »HNV 5-13, august 2025«: 1) Omlægning og jordbehandling ved etablering af en frøblanding bestående af hjemmehørende plantearter. 2) Etablering af småbiotoper. Ved småbiotoper forstås arealer på højst 1,0 ha, som med tilgroning eller tilplantning kan fungere som levesteder for vilde planter og dyr. Der skal være en afstand på mindst fem meter mellem småbiotopen og andre småbiotoper.",
      "valid_from": "2026-01-23",
      "valid_to": null
    },
    {
      "provision_ref": "6:13",
      "chapter": "6",
      "section": "13",
      "content": "§ 13. Der kan i særlige tilfælde dispenseres fra forpligtelserne i § 12, stk. 2, nr. 2, 4, 5, 7, 11 og 12, 1. pkt.",
      "valid_from": "2026-01-23",
      "valid_to": null
    },
    {
      "provision_ref": "7:14",
      "chapter": "7",
      "section": "14",
      "content": "§ 14. Et areal kan efter ansøgning udgå af tilsagnet, hvis styrelsen modtager dokumentation for, at arealet er genstand for offentlige eller af myndighederne godkendte indgreb som led i fysisk planlægning. Stk. 2. Arealet udgår af tilsagnet med virkning fra begyndelsen af det tilsagnsår, hvori forpligtelser, jf. kapitel 6, ikke opfyldes for hele tilsagnsåret. Stk. 3. Tilskud, der er udbetalt for arealet for de tilsagnsår, hvor tilsagnet bortfalder, skal tilbagebetales af tilsagnshaver. Tilbagebetalingskravet opgøres som engangsbeløbet for arealet, jf. § 19, stk. 1, divideret med tre og ganget med det antal tilsagnsår, hvor tilsagnet bortfalder.",
      "valid_from": "2026-01-23",
      "valid_to": null
    },
    {
      "provision_ref": "7:15",
      "chapter": "7",
      "section": "15",
      "content": "§ 15. Hvis tilsagnshaver overdrager et tilsagnsareal med virkning inden tilsagnsperiodens udløb, skal tilsagnshaver indgive en ejerskifteerklæring til styrelsen. For ejerskifteerklæringen gælder følgende: 1) Ejerskifteerklæringen skal indgives på særligt skema, der fås via styrelsens hjemmeside eller ved henvendelse til styrelsen. 2) Ejerskifteerklæringen skal underskrives af tilsagnshaver og erhverver, jf. dog stk. 2. 3) Hvis tidspunktet i det pågældende kalenderår for overdragelsen af arealet ligger før fristen for indgivelse af fællesskema i kalenderåret, skal ejerskifteerklæringen være modtaget i styrelsen senest ved fristen for indgivelse af ændringer til fællesskema i kalenderåret. Der kan i særlige tilfælde dispenseres fra den anførte frist. 4) Hvis tidspunktet i det pågældende kalenderår for overdragelsen af arealet ligger efter fristen for indgivelse af fællesskema i kalenderåret, skal ejerskifteerklæringen være modtaget i styrelsen senest ved fristen for indgivelse af ændringer til fællesskema i det umiddelbart efterfølgende kalenderår. Der kan i særlige tilfælde dispenseres fra den anførte frist. Stk. 2. Erhververs underskrift kan udelades i ejerskifteerklæringen, hvis erhverver ikke indtræder i tilsagnet for arealet. Ejerskifteerklæringen skal i dette tilfælde vedlægges dokumentation for overdragelsen af arealet, herunder tidspunktet for overdragelsen. Stk. 3. Det er en betingelse for, at tilsagnet for arealet kan opretholdes, at erhverver indtræder i tilsagnet med virkning fra tidspunktet for overdragelsen af arealet. Erhverver overtager ansvaret for, at kriterier for tilskudsberettigelse er opfyldt, og at forpligtelser opfyldes i hele tilsagnsperioden. Hvis erhverver ikke indtræder i tilsagnet for arealet, bortfalder tilsagnet. Stk. 4. Ved forsinket indgivelse af ejerskifteerklæringen kan der træffes afgørelse om, at tilsagnet bortfalder. Stk. 5. Bortfald af tilsagnet har virkning fra begyndelsen af det tilsagnsår, inden for hvilket overdragelsen har virkning fra. Det tilskud, der er udbetalt for arealet for de tilsagnsår, hvor tilsagnet bortfalder, skal tilbagebetales af tilsagnshaver. Tilbagebetalingskravet opgøres som engangsbeløbet for arealet, jf. § 19, stk. 1, divideret med tre og ganget med det antal tilsagnsår, hvor tilsagnet bortfalder.",
      "valid_from": "2026-01-23",
      "valid_to": null
    },
    {
      "provision_ref": "8:16",
      "chapter": "8",
      "section": "16",
      "content": "§ 16. Tilsagn om tilskud for et areal bortfalder, hvis arealet efter ansøgningsfristen og med virkning inden for tilsagnsperioden bliver omfattet af en eller flere af følgende reguleringer: 1) 3-metersbræmmer omfattet af god landbrugs- og miljømæssig stand, og som ikke er en konsekvens af et af de i § 12, stk. 2, nr. 15, anførte projekter. 2) Krav i medfør af anden lovgivning, og som ikke er en konsekvens af tilsagnet, og hvor kravet indebærer en regulering, som omhandlet i § 9, stk. 1, nr. 1. Stk. 2. Tilsagn om tilskud for arealet bortfalder med virkning fra begyndelsen af det tilsagnsår, inden for hvilket den pågældende regulering har virkning fra. Stk. 3. Tilskud, der er udbetalt for arealet for de tilsagnsår, hvor tilsagnet bortfalder, skal tilbagebetales af tilsagnshaver. Tilbagebetalingskravet opgøres som engangsbeløbet for arealet, jf. § 19, stk. 1, divideret med tre og ganget med det antal tilsagnsår, hvor tilsagnet bortfalder.",
      "valid_from": "2026-01-23",
      "valid_to": null
    },
    {
      "provision_ref": "8:17",
      "chapter": "8",
      "section": "17",
      "content": "§ 17. Hvis et tilsagn om tilskud skal revideres i medfør af § 16, kan tilsagnshaver indgive erklæring om, at revisionen ikke accepteres. Stk. 2. Erklæringen skal omfatte alle arealer, der er omfattet af tilsagnet. Erklæringen kan tidligst indgives ved begyndelsen af det tilsagnsår, inden for hvilket den pågældende regulering har virkning fra. Erklæringen skal være modtaget i styrelsen senest ved fristen for indgivelse af ændringer til fællesskema i det nævnte tilsagnsår. Erklæringen anses dog som rettidigt modtaget, hvis erklæringen er modtaget i styrelsen senest 8 uger efter det tidspunkt, hvor den regulering, der medfører revision af tilsagn, har virkning fra. Hvis de 8 uger udløber på en helligdag, en lørdag eller en søndag, udløber fristen den første arbejdsdag, der følger herefter. Der kan i særlige tilfælde dispenseres fra den anførte frist. Stk. 3. Erklæringen skal indgives til styrelsen på et særligt skema, der fås via styrelsens hjemmeside eller ved henvendelse til styrelsen. Stk. 4. Ved rettidig modtagelse af erklæringen bortfalder det tilsagn, der er omfattet af erklæringen, hvis erklæringen er i overensstemmelse med stk. 1-3. Tilsagnet bortfalder med virkning fra begyndelsen af det tilsagnsår, inden for hvilket den pågældende regulering har virkning fra. Stk. 5. Tilskud, der er udbetalt for de tilsagnsår, hvor tilsagnet bortfalder, skal tilbagebetales af tilsagnshaver. Tilbagebetalingskravet opgøres som engangsbeløbet, jf. § 19, stk. 1, divideret med tre og ganget med det antal tilsagnsår, hvor tilsagnet bortfalder.",
      "valid_from": "2026-01-23",
      "valid_to": null
    },
    {
      "provision_ref": "9:18",
      "chapter": "9",
      "section": "18",
      "content": "§ 18. Tilskudssatserne for tilskuddet for hele tilsagnsperioden er følgende for marker, hvor mindst 50 pct. af markens tilsagnsareal udgøres af kulstofrige arealer eller arealer beliggende i områder med stort kvælstofindsatsbehov og vådområdepotentiale eller begge de nævnte arealer: 1) Marker, der inden for referenceperioden har haft en arealanvendelse, der er omfattet af en af afgrødekoderne i bilag 1: 82.500 kr. pr. ha. 2) Marker, der ikke er omfattet af nr. 1, og som inden for referenceperioden har haft en arealanvendelse, der er omfattet af en af afgrødekoderne i bilag 2: 35.500 kr. pr. ha. Stk. 2. Tilskudssatserne for tilskuddet for hele tilsagnsperioden er følgende for marker, der ikke er omfattet af stk. 1: 1) Marker, der inden for referenceperioden har haft en arealanvendelse, der er omfattet af en af afgrødekoderne i bilag 1: 59.500 kr. pr. ha. 2) Marker, der ikke er omfattet af nr. 1, og som inden for referenceperioden har haft en arealanvendelse, der er omfattet af en af afgrødekoderne i bilag 2: 27.000 kr. hr. ha.",
      "valid_from": "2026-01-23",
      "valid_to": null
    },
    {
      "provision_ref": "9:19",
      "chapter": "9",
      "section": "19",
      "content": "§ 19. Tilskud for hele tilsagnsperioden udbetales på en gang som et engangsbeløb. Stk. 2. Tilskud for et tilsagnsareal udbetales til den, der ejer arealet ved ansøgningsfristen.",
      "valid_from": "2026-01-23",
      "valid_to": null
    },
    {
      "provision_ref": "10:20",
      "chapter": "10",
      "section": "20",
      "content": "§ 20. Opfylder tilsagnshaver ikke kriterierne for tilskudsberettigelse for et areal, jf. kapitel 5, bortfalder tilsagn om tilskud for arealet. Tilskud, der er udbetalt for arealet, skal tilbagebetales af tilsagnshaver. Stk. 2. Opfylder tilsagnshaver ikke de forpligtelser, der gælder for de godkendte tilsagnsarealer, jf. kapitel 6, nedsættes tilskuddet helt eller delvist for de godkendte tilsagnsarealer for det tilsagnsår, hvor der er manglende opfyldelse af forpligtelser. Eventuelt udbetalt tilskud, der er omfattet heraf, skal tilbagebetales af tilsagnshaver. Tilsagnshaver pålægges en administrativ sanktion afhængig af alvor, omfang og varighed af den manglende opfyldelse af forpligtelser. Tilskudsnedsættelse som følge af manglende opfyldelse af forpligtelser samt administrativ sanktion beregnes efter reglerne i § 27. Stk. 3. Manglende opfyldelse af forpligtelser for et godkendt tilsagnsareal kan medføre bortfald af tilsagn om tilskud for arealet. Vurderingen sker ud fra en konkret vurdering af alvor, omfang og varighed. Bortfald af tilsagn om tilskud medfører, at der udover tilskudsnedsættelsen og den administrative sanktion i stk. 2 sker bortfald af tilskud for arealet for øvrige tilsagnsår. Eventuelt udbetalt tilskud, der er omfattet heraf, skal tilbagebetales af tilsagnshaver.",
      "valid_from": "2026-01-23",
      "valid_to": null
    },
    {
      "provision_ref": "10:21",
      "chapter": "10",
      "section": "21",
      "content": "§ 21. Ved forsinket årlig indberetning, jf. § 4, stk. 1, pålægges en administrativ sanktion svarende til en nedsættelse på 1 pct. pr. arbejdsdag af en tredjedel af tilskuddet. Stk. 2. Ved årlig indberetning, der ikke er indgivet ved fristen for forsinket indgivelse, jf. § 4, stk. 1, pålægges en administrativ sanktion svarende til en tredjedel af tilskuddet. Stk. 3. Hvis der er givet dispensation fra fristen for indgivelse eller fristen for forsinket indgivelse, jf. bestemmelserne i den for det pågældende kalenderår gældende bekendtgørelse om ansøgninger m.v. for landbrugere i Tast selv, finder reglerne i stk. 1 og 2 anvendelse på de nye frister.",
      "valid_from": "2026-01-23",
      "valid_to": null
    },
    {
      "provision_ref": "10:22",
      "chapter": "10",
      "section": "22",
      "content": "§ 22. Ved manglende indberetning af alle bedriftens landbrugsarealer, jf. § 13 i bekendtgørelse nr. 1341 af 21. november 2025 om ansøgninger m.v. for landbrugere i Tast selv, pålægges en administrativ sanktion efter følgende regler: 1) En tredjedel af tilskuddet nedsættes med 1 pct., når de arealer, der ikke er indberettet, udgør mere end 3 pct. og op til og med 10 pct. af det indberettede areal. 2) En tredjedel af tilskuddet nedsættes med 1 pct., når de arealer, der ikke er indberettet, udgør mere end 10 pct. og op til og med 20 pct. af det indberettede areal, og når de arealer, der ikke er indberettet, ikke overstiger 5,00 hektar. En tredjedel af tilskuddet nedsættes med 2 pct., hvis de arealer, der ikke er indberettet, er over 5,00 hektar. 3) En tredjedel af tilskuddet nedsættes med 1 pct., når de arealer, der ikke er indberettet, udgør mere end 20 pct. af de arealer, der er indberettet, men ikke overstiger 5,00 hektar. En tredjedel af tilskuddet nedsættes med 2 pct., når de arealer, der ikke er indberettet, udgør mere end 20 pct. af det indberettede areal og er på mere end 5,00 hektar, men ikke overstiger 10,00 hektar. En tredjedel af tilskuddet nedsættes med 3 pct., hvis de arealer, der ikke er indberettet, udgør mere end 20 pct. af det indberettede areal og overstiger 10,00 hektar.",
      "valid_from": "2026-01-23",
      "valid_to": null
    },
    {
      "provision_ref": "10:23",
      "chapter": "10",
      "section": "23",
      "content": "§ 23. Kan tilsagnshaver ikke opfylde forpligtelserne som følge af force majeure eller usædvanlige omstændigheder, bevares retten til tilskud for de arealer, hvor force majeure eller de usædvanlige omstændigheder forhindrede opfyldelse af forpligtelserne.",
      "valid_from": "2026-01-23",
      "valid_to": null
    },
    {
      "provision_ref": "10:24",
      "chapter": "10",
      "section": "24",
      "content": "§ 24. I tilfælde af force majeure eller usædvanlige omstændigheder skal tilsagnshaver meddele styrelsen skriftligt herom sammen med en fyldestgørende dokumentation herfor senest 15 arbejdsdage fra det tidspunkt, hvor tilsagnshaver eller dennes stedfortræder er i stand til at give en sådan meddelelse.",
      "valid_from": "2026-01-23",
      "valid_to": null
    },
    {
      "provision_ref": "11:25",
      "chapter": "11",
      "section": "25",
      "content": "§ 25. Det vægtede, overtrådte areal beregnes som det overtrådte areal ganget med en vægtningsfaktor, der afspejler alvor, omfang og varighed af den manglende opfyldelse af forpligtelsen, jf. bilag 3. Stk. 2. Overtrædelsesprocent beregnes ved at dividere det samlede vægtede, overtrådte areal med det samlede godkendte tilsagnsareal.",
      "valid_from": "2026-01-23",
      "valid_to": null
    },
    {
      "provision_ref": "11:26",
      "chapter": "11",
      "section": "26",
      "content": "§ 26. Det tilskudsberettigede areal fastsættes som det samlede godkendte tilsagnsareal fratrukket en tredjedel af summen af eventuelt vægtede, overtrådte arealer, jf. dog stk. 2 og 3. Stk. 2. Er forskellen mellem det tilskudsberettigede areal og det samlede godkendte tilsagnsareal på 0,10 hektar eller derunder, betragtes det tilskudsberettigede areal som lig med det samlede godkendte tilsagnsareal, jf. dog stk. 3. Stk. 3. Bestemmelsen i stk. 2 finder ikke anvendelse, hvis forskellen mellem det tilskudsberettigede areal og det samlede godkendte tilsagnsareal udgør mere end 20 pct. af det samlede godkendte tilsagnsareal.",
      "valid_from": "2026-01-23",
      "valid_to": null
    },
    {
      "provision_ref": "11:27",
      "chapter": "11",
      "section": "27",
      "content": "§ 27. Tilskudsnedsættelse ved manglende opfyldelse af forpligtelser samt administrative sanktioner herfor fastsættes som følger for en tilskudskategori: 1) Hvis overtrædelsesprocenten for en tilskudskategori højst udgør 10 pct., nedsættes tilskuddet med en tredjedel af det samlede vægtede, overtrådte areal. 2) Hvis overtrædelsesprocenten for en tilskudskategori er på over 10 pct., men ikke over 25 pct., nedsættes tilskuddet med en tredjedel af det samlede vægtede, overtrådte areal. Herudover pålægges tilsagnshaver en sanktion svarende til en tredjedel af det samlede vægtede, overtrådte areal, der er ganget med en sanktionsfaktor på 0,2. Hvis tilsagnshaver i tidligere år i perioden fra 2026 har haft en overtrædelsesprocent på over 10 under den samme tilskudskategori, er sanktionen en tredjedel af det samlede vægtede, overtrådte areal, der er ganget med en sanktionsfaktor på 0,5. 3) Hvis overtrædelsesprocenten for en tilskudskategori overstiger 25 pct., nedsættes tilskuddet med en tredjedel af det samlede vægtede, overtrådte areal. Herudover pålægges tilsagnshaver en sanktion svarende til en tredjedel af det samlede vægtede, overtrådte areal, der er ganget med en sanktionsfaktor på 0,3. Hvis tilsagnshaver i tidligere år i perioden fra 2026 har haft en overtrædelsesprocent på over 10 under den samme tilskudskategori, er sanktionen en tredjedel af det samlede vægtede, overtrådte areal, der er ganget med en sanktionsfaktor på 1,0. Stk. 2. Ved manglende opfyldelse af flere forpligtelser på det samme areal under en tilskudskategori beregnes vægtningsfaktoren ved at sammenlægge de vægtningsfaktorer, der er gældende for den manglende opfyldelse af hver enkelt forpligtelse. Summen af vægtningsfaktorer for det enkelte areal kan maksimalt fastsættes til 1,0.",
      "valid_from": "2026-01-23",
      "valid_to": null
    },
    {
      "provision_ref": "11:28",
      "chapter": "11",
      "section": "28",
      "content": "§ 28. Tilskuddet nedsættes i følgende rækkefølge: 1) De nedsættelser og sanktioner, der er fastsat i § 27. 2) Det beløb, der følger af anvendelsen af nr. 1, danner grundlag for beregningen af sanktioner i henhold til § 21. 3) Det beløb, der følger af anvendelsen af nr. 2, danner grundlag for beregningen af sanktioner ved manglende indberetning af landbrugsarealer i henhold til § 22.",
      "valid_from": "2026-01-23",
      "valid_to": null
    },
    {
      "provision_ref": "11:29",
      "chapter": "11",
      "section": "29",
      "content": "§ 29. Tilsagnshaver kan for det pågældende tilsagnsår maksimalt pålægges administrative sanktioner for overtrædelse af forpligtelser under den ansøgte tilskudskategori, der svarer til en tredjedel af beløbet for de godkendte tilsagnsarealer.",
      "valid_from": "2026-01-23",
      "valid_to": null
    },
    {
      "provision_ref": "11:30",
      "chapter": "11",
      "section": "30",
      "content": "§ 30. Styrelsen kan udelukke en ansøger fra at søge denne tilskudsordning i det følgende kalenderår, hvis ansøger i forbindelse med sin ansøgning om tilsagn om tilskud under tilskudsordningen har begået en meget alvorlig overtrædelse af loven, de i medfør af loven fastsatte regler eller Den Europæiske Unions forordninger omfattet af loven. Stk. 2. I vurderingen af overtrædelsens alvor, jf. stk. 1, skal der henses til overtrædelsens omfang, varighed og hyppighed. I vurderingen indgår herudover ansøgers forsæt til at begå overtrædelsen eller graden af ansøgers uagtsomhed.",
      "valid_from": "2026-01-23",
      "valid_to": null
    },
    {
      "provision_ref": "12:31",
      "chapter": "12",
      "section": "31",
      "content": "§ 31. Tilsagnshavere informeres om de foreløbige resultater af den satellitbaserede kontrol for hvert enkelt tilsagnsareal via den applikation, som styrelsen stiller til rådighed. Stk. 2. Viser den satellitbaserede kontrol, at tilsagnshaver ikke opfylder de kriterier og forpligtelser, der gælder for arealet, sendes kontrolresultatet i partshøring hos tilsagnshaver, der har de i nr. 1 og 2 anførte muligheder: 1) Afgive høringssvar ved at indsende billede af arealet, hvis tilsagnshaver mener, at kriteriet eller forpligtelsen allerede er opfyldt for det pågældende areal. 2) Opfylde kriteriet eller forpligtelsen, hvis det er muligt, og derefter afgive høringssvar ved at indsende billede, der dokumenterer kriteriets eller forpligtelsens opfyldelse. Stk. 3. Tilsagnshavers billeddokumentation for opfyldelse af de for arealet gældende kriterier eller forpligtelser skal kunne dokumenteres med georefererede billeder ud fra følgende forhold: 1) Billederne skal være taget med brug af funktionerne i den i stk. 1 nævnte applikation, således at billederne har den fornødne tidsfasthed og stedfasthed. 2) Arealets beskaffenhed skal fremgå tydeligt af billederne. 3) Billederne skal vise det areal, der er omfattet af tilsagn om tilskud.",
      "valid_from": "2026-01-23",
      "valid_to": null
    },
    {
      "provision_ref": "13:32",
      "chapter": "13",
      "section": "32",
      "content": "§ 32. Ansøgning om tilsagn om tilskud og om udbetaling af tilskud skal indgives i Tast selv efter bestemmelserne i den for ansøgningsåret gældende bekendtgørelse om ansøgninger m.v. for landbrugere i Tast selv. Stk. 2. Den årlige indberetning i andet og tredje tilsagnsår skal indgives i Tast selv efter bestemmelserne i den for det pågældende tilsagnsår gældende bekendtgørelse om ansøgninger m.v. for landbrugere i Tast selv.",
      "valid_from": "2026-01-23",
      "valid_to": null
    },
    {
      "provision_ref": "13:33",
      "chapter": "13",
      "section": "33",
      "content": "§ 33. Afgørelser sendes via Tast selv.",
      "valid_from": "2026-01-23",
      "valid_to": null
    },
    {
      "provision_ref": "13:34",
      "chapter": "13",
      "section": "34",
      "content": "§ 34. Skriftlige partshøringer efter forvaltningslovens § 19 samt anmodninger om supplerende oplysninger sendes via Tast selv.",
      "valid_from": "2026-01-23",
      "valid_to": null
    },
    {
      "provision_ref": "13:35",
      "chapter": "13",
      "section": "35",
      "content": "§ 35. Besvarelse af skriftlige partshøringer efter forvaltningslovens § 19 om forhold, som konstateres ved kontrol på stedet, skal indgives via Tast selv.",
      "valid_from": "2026-01-23",
      "valid_to": null
    },
    {
      "provision_ref": "14:36",
      "chapter": "14",
      "section": "36",
      "content": "§ 36. Bekendtgørelsen træder i kraft den 1. februar 2026. Stk. 2. Bekendtgørelse nr. 984 af 26. august 2024 om tilskud til permanent ekstensivering ophæves. Stk. 3. Bekendtgørelsen finder ikke anvendelse på ansøgninger indgivet før bekendtgørelsens ikrafttræden. For sådanne ansøgninger finder de hidtil gældende regler i bekendtgørelse nr. 984 af 26. august 2024 om tilskud til permanent ekstensivering anvendelse.",
      "valid_from": "2026-01-23",
      "valid_to": null
    }
  ],
  "definitions": [
    {
      "term": "planperiode",
      "definition": "en planperiode, som defineret i § 10 i lov nr",
      "source_provision": "5:8"
    },
    {
      "term": "småbiotoper",
      "definition": "arealer på højst 1,0 ha, som med tilgroning eller tilplantning kan fungere som levesteder for vilde planter og dyr",
      "source_provision": "6:12"
    }
  ]
}
