{
  "id": "2023:1025",
  "type": "statute",
  "title": "Bekendtgørelse om jordbrugsvirksomheders anvendelse af gødning",
  "short_name": "BEK H#LOKDOK04",
  "status": "in_force",
  "issued_date": "2023-06-30",
  "url": "https://www.retsinformation.dk/eli/lta/2023/1025/xml",
  "description": "Retsinformation source. DocumentId=DC001183; AccessionNumber=B20230102505; Characters preserved in NFC; ASCII fallback used only for key/file generation.",
  "provisions": [
    {
      "provision_ref": "1:1",
      "chapter": "1",
      "section": "1",
      "content": "§ 1. Denne bekendtgørelse finder anvendelse på jordbrugsvirksomheder og gødningsleverandører. ‍‌ Stk. 2. Reglerne i bekendtgørelsen finder ikke anvendelse, i det omfang de strider mod bestemmelser eller afgørelser truffet i medfør heraf om forebyggelse og bekæmpelse af husdyrsygdomme, zoonoser eller planteskadegørere i anden lovgivning. Stk. 3. Reglerne i bekendtgørelsen finder endvidere ikke anvendelse, i det omfang de strider mod bestemmelser eller afgørelser truffet i medfør heraf om brug af genetisk modificerede organismer inden for forskning og produktion."
    },
    {
      "provision_ref": "1:2",
      "chapter": "1",
      "section": "2",
      "content": "§ 2. §§ 4-21 finder ikke anvendelse på driften af arealer omfattet af forskningsforsøg, der opfylder kriterierne i stk. 2, og hvor overholdelsen af reglerne ved forskningsforsøget er af uvæsentlig betydning for miljøbeskyttelsen, eller fravigelsen af reglerne er nødvendig for at udføre forskningsforsøget. Stk. 2. Forskningsforsøg vedrørende anvendelse af gødning i jordbruget skal være i overensstemmelse med følgende kriterier: 1) Forskningsforsøget skal udføres i forsøgsparceller, der for hvert forsøgsled ikke er større end 300 m² for arealer med landbrugsafgrøder og 1.300 m² for arealer med skov. 2) Inden forskningsforsøget igangsættes, skal der foreligge en forsøgsplan for udførelse af forsøget og for indsamling af data. Det skal fremgå af forsøgsplanen, hvorfor regler i gødningsanvendelsesbekendtgørelsen fraviges, og hvordan utilsigtede påvirkninger af omgivelserne som følge heraf vil blive imødegået. 3) Hvert forsøgsled skal gentages flere gange i samme forsøgsopstilling. 4) Der skal foretages en indsamling og en statistisk bearbejdning af forsøgsdata og udarbejdes en kort afsluttende rapport over de væsentligste resultater. Stk. 3. Udførelse af forskningsforsøg, der fraviger bekendtgørelsens regler, skal registreres på Landbrugsstyrelsens hjemmeside, inden forsøget påbegyndes. Registrering skal ske med navn, adresse og CVR-nummer på den jordbrugsvirksomhed, på hvis arealer forskningsforsøget udføres, og på den virksomhed, der gennemfører forsøget. Registreringen skal desuden indeholde oplysninger om forskningsforsøgets navn, og hvilke regler i gødningsanvendelsesbekendtgørelsen der fraviges med forskningsforsøget. Stk. 4. Den ansvarlige for driften af de arealer, hvor forskningsforsøg udføres, skal kunne dokumentere, at fravigelse af bekendtgørelsens regler sker som del af et forskningsforsøg, der er i overensstemmelse med stk. 1 og 2, og at der er sket indberetning efter stk. 3. Den ansvarlige for driften skal opbevare dokumentationen i 5 år efter udløbet af den planperiode, hvor forsøget afsluttes, og kunne forevise den på forlangende i forbindelse med tilsynsmyndighedens kontrol eller i forbindelse med Landbrugsstyrelsens vurderinger af anvendelsen af muligheden for at udføre forsøg, der fraviger bekendtgørelsens regler."
    },
    {
      "provision_ref": "1:3",
      "chapter": "1",
      "section": "3",
      "content": "§ 3. I bekendtgørelsen forstås ved: 1) Afgrødekode: Kode for afgrøde, der fremgår af bilag 1 til bekendtgørelse om jordbrugets anvendelse af gødning. 2) Afgrøder med et gødningsbehov: Afgrøder, for hvilke der i bilag 1, tabel 1 eller 2, til bekendtgørelse om jordbrugets anvendelse af gødning er fastsat en kvælstofnorm på mere end 0 kg kvælstof pr. ha eller en fosfornorm på mere end 0 kg fosfor pr. ha. 3) Afgrøder med et højt kvælstofoptag og en lang vækstsæson: Græs, græsefterafgrøder, foderroer, rodcikorie, græs- eller cikorieudlæg eller blandinger af græs og cikorie med under 50 pct. kløver og lucerne. 4) Bioaske: Gødningstyper, der hidrører fra forgasning eller forbrænding af organisk materiale, herunder de asketyper, der er omfattet af bekendtgørelse om anvendelse af bioaske til jordbrugsformål, og forbrændt husdyrgødning. 5) Biokul: Stabilt produkt med højt kultofindhold fra pyrolyseanlæg fremstillet af stoffer, produkter og materialer af vegetabilsk eller animalsk oprindelse. 6) Ensilagesaft: Væske, der løber fra ensilage, herunder sukkerroeaffald og lignende, under opbevaringen bortset fra væske, der betragtes som restvand. 7) Erklæring: Samling af elektroniske eller manuelle registreringer, hvis rigtighed den ansvarlige for driften indestår for, og som kan fremvises i en for tilsynsmyndigheden læsbar form. 8) Fast gødning: Gødning, der bevarer sin form ved placering i en stak eller bunke, og som ikke flyder ved egen kraft, og som ikke kan pumpes. 9) Fiberfraktion: Den faste fraktion fra separeret flydende husdyrgødning. 10) Flydende gødning: Gødning, der flyder ved egen kraft, og som kan pumpes, herunder væskefraktioner med et kvælstofindhold over 0,3 kg kvælstof pr. ton. 11) Frossen jord: Jord, der ikke er optøet i hele pløjelagets dybde (mindst 15 cm). Overfladisk nattefrost betragtes ikke som frossen jord, hvis jorden optøs i løbet af dagen. 12) Græsefterafgrøder: Rent græs. 13) Grønsaft: Organisk gødning, der består af pressesaft, som fremkommer ved presning af græs og lucerne i produktionen af grønpiller eller grønhø. 14) Gødning: Organisk gødning, kunstgødning og bioaske. 15) Gødningsleverandør: Virksomhed, som afgiver kvælstof- eller fosforholdig gødning, herunder fælles biogasanlæg, forarbejdningsanlæg og forbrændningsanlæg, og som ikke er en jordbrugsvirksomhed. 16) Harmoniarealer: Arealer med afgrøder med et gødningsbehov, hvor organisk gødning må anvendes, og hvor organisk gødning under normale omstændigheder kan udbringes. 17) Husdyrgødning: Gødning fra dyretyper, for hvilke der i bekendtgørelse om jordbrugets anvendelse af gødning er fastsat normer for indholdet af kvælstof og fosfor, herunder mave- og tarmindholdet fra slagtede husdyr, i enhver anden form end aske. 18) JB-nr.: Jordbundstype fastsat i medfør af bekendtgørelse om jordbundstypeklassifikation. 19) Jordbrugsvirksomhed: Virksomhed, der er registreret eller registreringspligtig i Register for Gødningsregnskab efter lov om jordbrugets anvendelse af gødning og om næringsstofreducerende tiltag. 20) Kunstgødning: Uorganiske gødninger og urea, der indeholder hovednæringsstofferne kvælstof eller fosfor og er fremstillet ved en industriel proces, og som ikke er bioaske eller husdyrgødning. 21) Organisk gødning: a) Husdyrgødning, ensilagesaft og restvand. b) Andre stoffer, produkter og materialer af biologisk oprindelse, der i) indeholder hovednæringsstofferne kvælstof eller fosfor, ii) er opsamlet med henblik på udbringning, og iii) ikke er kunstgødning eller bioaske. 22) Oversvømmet jord: Jord, der er dækket af blankt vand. 23) Planperiode: Perioden fra den 1. august til den 31. juli. Dyrkes afgrøder, der skal tilføres kvælstof eller fosfor efter den 31. juli, men inden den 30. september, og som skal høstes eller afgræsses inden den 31. december, forlænges planperioden til den 30. september. 24) Restvand: Følgende typer af flydende organisk gødning, hvor kvælstofindholdet er på 0,3 kg kvælstof pr. ton eller derunder: a) Malkerumsvand. b) Vand fra vask af foderrekvisitter og lignende fra almindelig landbrugsdrift. c) Væskefraktioner. d) Væske fra ensilageopbevaringsanlæg med ikke-saftgivende ensilage. e) Væske, der udelukkende er opsamlet fra ensilageopbevaringsanlæg senere end 1 måned fra ilægning af saftgivende ensilage. f) Vand fra vask af fjerkræstalde. 25) Rodfrugtvaskevand: Organisk gødning, der består af vand fra vask af rodfrugter, vand fra transport af hele rodfrugter og vand fra renholdelsesopgaver, hvor der udelukkende er anvendt NaOH (base) og syre. 26) Separeret husdyrgødning: Flydende husdyrgødning, der ved separering er opdelt i en væskefraktion og en fiberfraktion. 27) Snedækket jord: En mark, hvor mere end 90 pct. er dækket af mere end 0,5 cm sne. 28) Særligt ammoniakfølsomme naturtyper: a) Naturtyper, der fremgår af bilag 3, pkt. D, i bekendtgørelse om godkendelse og tilladelse m.v. af husdyrbrug, uanset størrelse, hvis de er beliggende inden for et Natura 2000-område og er omfattet af udpegningsgrundlaget og kortlagt. b) Heder og overdrev i øvrigt, som er beliggende inden for et Natura 2000-område og omfattet af § 3 i lov om naturbeskyttelse. c) Højmoser, der er beliggende uden for Natura 2000-områder. d) Lobeliesøer, der er beliggende uden for Natura 2000-områder. 29) Tildeling af gødning: Udbringning af gødning og afsætning af gødning fra udegående dyr. 30) Udbringning af gødning: Anvendelse af opsamlet gødning. 31) Vandmættet jord: Jord, hvor der kan samle sig frit vand i revner og sprækker selv flere timer efter nedbør. 32) Vintersæd: De afgrødetyper, der er nævnt under overskriften \"vintersæd til modenhed\" i bilag 1, tabel 1, til bekendtgørelse om jordbrugets anvendelse af gødning. 33) Væskefraktion: Den flydende fraktion fra separeret flydende husdyrgødning."
    },
    {
      "provision_ref": "2:4",
      "chapter": "2",
      "section": "4",
      "content": "§ 4. Husdyrgødning, ensilagesaft og restvand skal udbringes på arealer, hvor der er etableret en afgrøde med et gødningsbehov, på arealer uden afgrøder, forud for etablering af afgrøder med et gødningsbehov eller på arealer, hvor der er eller vil blive etableret grøngødning med gul sennep, olieræddike eller gul sennep og olieræddike forud for sukkerroer til fabrik. Anden organisk gødning end husdyrgødning, ensilagesaft og restvand samt bioaske kan kun udbringes, hvis det sker på arealer omfattet af 1. pkt. Stk. 2. Husdyrgødning må dog også forbrændes."
    },
    {
      "provision_ref": "2:5",
      "chapter": "2",
      "section": "5",
      "content": "§ 5. Organisk gødning bortset fra ensilagesaft og restvand må ikke udbringes på lørdage samt søn- og helligdage på arealer, der ligger nærmere end 200 m fra et byzone- eller sommerhusområde eller et område i landzone, der ved lokalplan er udlagt til boligformål. Stk. 2. Udbringning af husdyrgødning, ensilagesaft og restvand må ikke give anledning til unødige gener."
    },
    {
      "provision_ref": "2:6",
      "chapter": "2",
      "section": "6",
      "content": "§ 6. Udbringning af flydende husdyrgødning må kun ske ved udlægning ved slæbeslange, slæbesko eller ved nedfældning. Stk. 2. Ved udlægning med slæbeslange eller slæbesko skal udbringningsudstyret være i kontakt med jordoverfladen, og gødningen skal lægges på jordoverfladen. Ved nedfældning skal den flydende husdyrgødning nedfældes til under jordoverfladen, og der må alene være en ubetydelig mængde flydende husdyrgødning over jordoverfladen efter nedfældning. Ved nedfældning på arealer uden etablerede afgrøder med et gødningsbehov skal nedfældningsrenderne være tildækkede efter nedfældningen. Ved nedfældning i etablerede afgrøder med et gødningsbehov, herunder ved nedfældning i græs, skal nedfældningsrender helt kunne indeholde den udbragte mængde gødning. Stk. 3. På følgende arealer skal der ved udbringning af flydende husdyrgødning anvendes en af de ammoniakreducerende teknikker, der fremgår af § 7: 1) Arealer uden etablerede afgrøder med et gødningsbehov bortset fra arealer omfattet af § 9, stk. 3, nr. 3. 2) Arealer med græs, bortset fra arealer med frøgræs, for hvilke der er indgået kontrakt med frøavlsfirma om levering af frø i den kommende sæson, jf. dog stk. 4. 3) Arealer, der ligger inden for 20 m fra særligt ammoniakfølsomme naturtyper. Stk. 4. Udbringning af flydende husdyrgødning på jordbrugsvirksomheder, som er autoriserede som økologiske i henhold til bekendtgørelse om økologisk jordbrugsproduktion, er dog i perioden fra 1. februar indtil 1. maj på fodergræsmarker undtaget fra kravet om at anvende en teknik, der fremgår af § 7."
    },
    {
      "provision_ref": "2:7",
      "chapter": "2",
      "section": "7",
      "content": "§ 7. Kravet i § 6, stk. 3, om anvendelse af en teknik, der reducerer ammoniakemissionen, skal opfyldes ved nedfældning af husdyrgødning, ved forsuring af husdyrgødning inden eller i forbindelse med udbringningen eller ved udbringning af væskefraktion. I områder omfattet af § 5, stk. 1, skal kravet dog opfyldes ved nedfældning af husdyrgødningen. Forsuring af husdyrgødning skal overholde kravene i stk. 2-6. Udbringning af væskefraktion skal overholde kravene i stk. 7. Stk. 2. Ved forsuring af flydende husdyrgødning i forbindelse med udbringning skal der tilsættes følgende mængder 96 pct.-svovlsyre eller en tilsvarende mængde svovlsyre baseret på svovlsyrens koncentration: 1) 3,0 kg pr. ton uafgasset husdyrgødning fra kvæg. 2) 2,9 kg pr. ton uafgasset husdyrgødning fra svin. 3) 11,0 kg pr. ton afgasset husdyrgødning fra alle dyretyper og pr. ton uafgasset husdyrgødning fra andre dyretyper end nævnt under nr. 1 og 2. Stk. 3. Ved forsuring af husdyrgødning i opbevaringsanlægget i perioden fra 1. september indtil 1. april skal udbringningen fra det pågældende anlæg være tilendebragt inden 4 uger fra forsuringen. Der skal ved forsuring i opbevaringsanlægget tilsættes følgende mængder 96 pct.-svovlsyre eller en tilsvarende mængde svovlsyre baseret på svovlsyrens koncentration: 1) 4,4 kg pr. ton uafgasset husdyrgødning fra kvæg. 2) 5,7 kg pr. ton uafgasset husdyrgødning fra svin. 3) 14,0 kg pr. ton afgasset husdyrgødning fra alle dyretyper og pr. ton uafgasset husdyrgødning fra andre dyretyper end nævnt under nr. 1 og 2. Stk. 4. Ved forsuring af flydende husdyrgødning i opbevaringsanlægget, hvor udbringningen er tilendebragt inden 72 timer efter forsuringen, skal der tilsættes de syremængder, der fremgår af stk. 2. Stk. 5. Ved forsuring af flydende husdyrgødning i stalden skal forsuringen foretages i overensstemmelse med de vilkår, som gælder for det pågældende staldforsuringsanlæg i medfør af husdyrbrugets tilladelse eller godkendelse efter §§ 16 a og 16 b i lov om husdyrbrug og anvendelse af gødning m.v., §§ 10-12 i lov om miljøgodkendelse m.v. af husdyrbrug eller § 33 i lov om miljøbeskyttelse. Stk. 6. Ved anvendelse af forsuring som ammoniakreducerende teknik må der ikke tilsættes kvælstofholdig kunstgødning til husdyrgødningen. Stk. 7. Ved anvendelse af udbringning af væskefraktion som ammoniakreducerende teknik må tørstofindholdet ikke overstige følgende: 1) 3,9 pct. tørstof i væskefraktionen fra uafgasset separeret husdyrgødning fra kvæg. 2) 3,6 pct. tørstof i væskefraktionen fra afgasset separeret husdyrgødning fra alle dyretyper. Stk. 8. Den ansvarlige for driften skal kunne dokumentere overholdelsen af stk. 1-5 og 7 ved opbevaring af en erklæring om tidspunktet for udbringningen, omfanget af udbringningsarealer, der er omfattet af § 6, stk. 3, og den udbragte mængde husdyrgødning samt en af de nr. 1-5 nævnte typer af dokumentation: 1) Dokumentation for nedfældningen enten i form af faktura fra maskinstation eller internt regnskab fra markdriftsfællesskab, hvoraf jordbrugsvirksomhedens udbringningsarealer fremgår, eller i form af erklæring om den foretagne nedfældning, hvis eget nedfældningsudstyr er anvendt. 2) Dokumentation for forsuring i forbindelse med udbringning i form af kvittering for indkøb af den tilstrækkelige mængde syre. 3) Dokumentation for forsuring i opbevaringsanlægget i form af kvittering for indkøb af den tilstrækkelige mængde syre samt en forsuringsattest for hver af de foretagne forsuringer, der indeholder de oplysninger, der fremgår af bilag 1. 4) Dokumentation for forsuring i stalden i form af den dokumentation, der kræves efter husdyrbrugets tilladelse eller godkendelse, jf. stk. 5. 5) Dokumentation for tørstofindhold, totalkvælstof og ammoniumkvælstof i husdyrgødningen før separering og af væskefraktionen og fiberfraktionen efter separering. Analyse af tørstofindholdet skal foretages af et laboratorium, der er akkrediteret til udførelse af kemiske analyser af gødning af Den Danske Akkrediteringsfond (DANAK) eller et tilsvarende akkrediteringsorgan, som er medunderskriver af European co-operation for Accreditation's multilaterale aftale om gensidig anerkendelse. Prøverne til analyser skal være udtaget repræsentativt. Stk. 9. Den ansvarlige for driften skal opbevare dokumentationen i 5 år og fremvise den på forlangende i forbindelse med kontrol."
    },
    {
      "provision_ref": "2:8",
      "chapter": "2",
      "section": "8",
      "content": "§ 8. Udbringning af kunstgødning, som indeholder ren diammoniumsulfat (svovlsur ammoniak), uden for perioden fra 1. februar indtil 1. april og udbringning af kunstgødning, som indeholder ureabaserede kvælstofforbindelser (amidkvælstof) med mere end 6 pct. kvælstof på udbringningstidspunktet, må kun ske, såfremt én af følgende betingelser er overholdt: 1) Udbringningen af kunstgødningen sker ved nedfældning, ved nedbringning inden 4 timer eller ved placering i forbindelse med såning. 2) Kunstgødningen, der indeholder ureabaserede kvælstofforbindelser (amidkvælstof), er tilsat den af ureasehæmmerproducenten anbefalede mængde ureasehæmmer. 3) Kunstgødningen, der indeholder ureabaserede kvælstofforbindelser (amidkvælstof), sprøjtes direkte på afgrødens blade. Kunstgødningen skal være tilsat et sprede-klæbemiddel. På de arealer, hvor afgrødernes blade sprøjtes med kunstgødning efter reglerne i 1. og 2. pkt., må der højst tildeles 20 kg urea-N pr. hektar hver tredje dag. 4) Kunstgødningen anvendes i overensstemmelse med betingelserne i Miljøstyrelsens tidligere meddelte dispensation med senere ændringer. Dispensationen er tilgængelig på Landbrugsstyrelsens hjemmeside. Stk. 2. Landbrugsstyrelsen kan forlænge den i stk. 1, nr. 4, nævnte tidligere meddelte dispensation. Landbrugsstyrelsen kan i forlængelsen af dispensationen ændre i vilkårene, herunder ophæve eksisterende vilkår og fastsætte nye vilkår for virksomhedens tilvejebringelse af dokumentation for den ammoniakreducerende effekt og for anvendelsen af gødningen hos de jordbrugsvirksomheder, der tildeler kunstgødning omfattet af virksomhedens dispensation. Stk. 3. Den, der tildeler kunstgødning, der indeholder ren diammoniumsulfat (svovlsur ammoniak), eller kunstgødning, der indeholder ureabaserede kvælstofforbindelser (amidkvælstof), skal kunne dokumentere overholdelsen af stk. 1 ved opbevaring af en erklæring om tidspunktet for udbringningen, anvendelse af udbringningsarealer, opgørelse over mængden af tildelt ren diammoniumsulfat (svovlsur ammoniak) eller ureabaseret kvælstofgødning (amidkvælstof) samt en af de i nr. 1-4 nævnte typer af dokumentation. 1) Dokumentation for nedfældning, nedbringning og placering i forbindelse med såning skal ske enten i form af faktura fra maskinstation eller internt regnskab fra markdriftsfællesskab, hvoraf jordbrugsvirksomhedens udbringningsarealer fremgår, eller i form af erklæring om den foretagne nedfældning, hvis eget udbringningsudstyr er anvendt. 2) Dokumentation for anvendt ureasehæmmer med angivelse af indhold af ureasehæmmer og kvittering for indkøb heraf. 3) Dokumentation i form af kvittering for indkøb af sprede-klæbemiddel og erklæring om, at betingelserne i stk. 1, nr. 3, er overholdt. 4) Dokumentation i form af en erklæring om, at vilkårene i Miljøstyrelsens dispensation med senere ændringer og producentens forskrifter er efterfulgt. Stk. 4. Den ansvarlige for driften skal opbevare dokumentationen i 5 år og fremvise den på forlangende i forbindelse med kontrol."
    },
    {
      "provision_ref": "2:9",
      "chapter": "2",
      "section": "9",
      "content": "§ 9. I perioden fra efter høst, dog senest 1. oktober, indtil 1. februar må der ikke udbringes flydende organisk gødning eller kvælstofholdig kunstgødning, jf. dog stk. 2-3, 6-7, 10-11, 13-14 og 20. Stk. 2. I perioden fra efter høst indtil 15. oktober må der udbringes flydende organisk gødning eller kvælstofholdig kunstgødning på arealer med frøgræs, for hvilke der er indgået kontrakt med frøavlsfirma om levering af frø i den kommende sæson. Stk. 3. I perioden fra efter høst indtil 1. oktober må der udbringes flydende organisk gødning og kvælstofholdig kunstgødning på arealer omfattet af nr. 1-3: 1) Etablerede, overvintrende fodergræsmarker, herunder marker med udlæg af græs eller kløvergræs udsået senest i forbindelse med forårssåningen. Undtagelsen omfatter dog ikke arealer med udlæg af græs eller kløvergræs i majs. 2) Arealer, hvor der den følgende vinter skal være vinterraps. 3) Arealer, hvor der senest 20. august etableres grøngødning med gul sennep, olieræddike eller blandinger heraf, og hvor der efterfølgende etableres sukkerroer til fabrik. Stk. 4. Arealer omfattet af stk. 3, nr. 3, kan ikke samtidig anvendes til opfyldelse af krav om udlægning af arealer etableret med efterafgrøder i medfør af lov om jordbrugets anvendelse af gødning og om næringsstofreducerende tiltag. Stk. 5. Arealer omfattet af stk. 3, nr. 3, der senest er etableret den 1. august, kan samtidig anvendes til opfyldelse af vilkår om opfyldelse af plantedækkekrav fastsat i medfør af § 15, stk. 7, jf. bilag 2, nr. 5. Stk. 6. I perioden fra 1. oktober indtil 1. februar må der udbringes rodfrugtvaskevand med i alt op til 60 kg kvælstof pr. hektar og 50 mm pr. hektar svarende til 500 m³ pr. hektar på græsarealer udsået senest i forbindelse med forårssåningen, arealer med efterafgrøder af græs uden kvælstoffikserende afgrøder udlagt i foråret i vårafgrøder undtagen majs og arealer med flerårige energiafgrøder. Arealerne må ikke ompløjes eller nedvisnes før 1. februar i den planperiode, hvor rodfrugtvaskevandet er udbragt, og arealerne må ikke gødes med anden gødning eller afgræsses efter 1. september. Stk. 7. I perioden fra 1. oktober indtil 15. november må der udbringes grønsaft med maksimalt 20 kg kvælstof pr. hektar og 40 ton saft pr. hektar på græsarealer udsået senest i forbindelse med forårssåningen. Græsarealerne må ikke ompløjes før 1. februar. Stk. 8. Den virksomhed, som har produceret rodfrugtvaskevandet eller grønsaften, skal skriftligt orientere kommunalbestyrelsen i de kommuner, hvor rodfrugtvaskevandet eller grønsaften er udbragt, om følgende: 1) Hvilke arealer, der anvendes til udbringning af rodfrugtvaskevand eller grønsaft. Orienteringen skal gives, inden udbringningen påbegyndes. 2) De udbragte mængder og kvælstofindholdet i det udbragte rodfrugtvaskevand eller grønsaft. Orienteringen skal gives, når udbringningen for den pågældende planperiode er tilendebragt. Stk. 9. Den virksomhed, som har produceret rodfrugtvaskevandet eller grønsaften, skal opbevare kopi af orienteringsskrivelserne i 5 år og kunne forevise dem på forlangende i forbindelse med kontrol af den jordbrugsvirksomhed, på hvis arealer rodfrugtvaskevandet eller grønsaften er udbragt. Stk. 10. På marker, der hovedsageligt er beliggende i kommuner, hvor der fra uge 30 og inden udgangen af uge 38 samlet set har været 30 pct. mere nedbør end klimanormalen 1961-1990 ifølge opgørelser fra DMI for ugerne 30-38, og hvor der fra uge 21 og inden udgangen af uge 38 samlet set har været mere nedbør end klimanormalen for 1961-1990 ifølge opgørelser og definitioner fra DMI for ugerne 21-38, kan flydende organisk gødning uanset stk. 1 udbringes indtil 15. oktober på arealer, der er omfattet af stk. 3, nr. 1 eller 2. Landbrugsstyrelsen annoncerer på styrelsens hjemmeside, www.lbst.dk, hvilke kommuner der det pågældende år er omfattet af 1. pkt. Stk. 11. I perioden fra efter høst, dog senest den 1. oktober, indtil 1. februar må andre afgrøder end vårsåede afgrøder tildeles kvælstofholdig kunstgødning. Vintersæd må dog alene tildeles kvælstofholdig kunstgødning i perioden fra efter høst indtil 1. oktober og højst i mængder op til 15 kg kvælstof pr. hektar, der skal tildeles i forbindelse med etableringen. Den ansvarlige for driften skal kunne dokumentere overholdelsen af 1. og 2. pkt. ved opbevaring af en erklæring om tidspunktet for udbringningen og den udbragte mængde kvælstof. Den ansvarlige for driften skal opbevare dokumentationen i 5 år og fremvise den på forlangende i forbindelse med kontrol. Stk. 12. I perioden fra 1. september indtil 1. marts må der ikke udbringes flydende organisk gødning bortset fra ensilagesaft i flerårige afgrøder uden årlig høst. Stk. 13. Der kan udbringes ensilagesaft i perioden fra 1. november indtil 15. november. I perioden fra efter høst indtil 1. november må der udbringes ensilagesaft på bevoksede arealer eller på arealer, hvor der er afgrøder den følgende vinter. Stk. 14. Begrænsningerne i adgangen til at udbringe flydende organisk gødning omfatter ikke restvand. Stk. 15. I perioden fra efter høst, dog senest 1. september, indtil følgende tidspunkter må der ikke udbringes fast organisk gødning bortset fra have- og parkaffald og biokul, jf. dog stk. 16-18 og 20: 1) 1. november på lerjord (JB-nr. 7-9). 2) 1. december på lerjord og humusjord (JB-nr. 5, 6, 10 og 11). 3) 1. februar på sandjord (JB-nr. 1-4). Stk. 16. Der kan udbringes fast organisk gødning i perioden fra efter høst indtil etablering af afgrøder på arealer, hvor der senest 1. september etableres græs, vinterraps, vintersæd eller grøngødning med gul sennep, olieræddike eller gul sennep og olieræddike forud for sukkerroer til fabrik. Stk. 17. Der kan udbringes fast spildevandsslam i perioden fra efter høst indtil 20. oktober på arealer, hvor der er afgrøder den følgende vinter. Stk. 18. Fast organisk gødning, hvor den anvendte andel af det totale indhold i kvælstof efter reglerne i bekendtgørelse om jordbrugets anvendelse af gødning er mindst 90 pct., kan tildeles i samme omfang som kvælstofholdig kunstgødning kan udbringes efter stk. 11. Stk. 19. Den ansvarlige for driften skal kunne dokumentere overholdelsen af stk. 18 ved opbevaring af en erklæring om produktnavn og den anvendte andel af det totale indhold af kvælstof i den organiske gødning, der er udbragt efter reglerne i stk. 11, tidspunktet for udbringningen og den udbragte mængde. Den ansvarlige for driften skal opbevare dokumentationen i 5 år og fremvise den på forlangende i forbindelse med kontrol. Stk. 20. Begrænsningerne i adgangen til at udbringe gødning gælder ikke i væksthuse og lukkede systemer."
    },
    {
      "provision_ref": "2:10",
      "chapter": "2",
      "section": "10",
      "content": "§ 10. Udbringning af husdyrgødning, kunstgødning og bioaske til arealerne skal ske med en udbringningsteknik, der sikrer en ensartet fordeling. Stk. 2. Fiberfraktioner skal nedbringes hurtigst muligt og inden 4 timer, jf. dog stk. 6. Stk. 3. Husdyrgødning, der i forbindelse med husdyrsygdomme er kalket efter Fødevarestyrelselsens anvisninger, skal nedbringes hurtigst muligt og inden 4 timer, jf. dog stk. 6. Stk. 4. Fast husdyrgødning bortset fra biokul må ikke udbringes på arealer med etablerede afgrøder med et gødningsbehov, der ligger inden for 20 m fra særligt ammoniakfølsomme naturtyper, medmindre husdyrgødningen nedbringes inden 4 timer. Stk. 5. Husdyrgødning bortset fra biokul, der udbringes på arealer uden etablerede afgrøder med et gødningsbehov, skal nedbringes hurtigst muligt og inden 4 timer, jf. dog stk. 6. Stk. 6. Kan husdyrgødningen ikke nedbringes inden 4 timer grundet uforudsigelige omstændigheder, skal nedbringningen finde sted, så snart det er muligt. Stk. 7. Ved krav om nedbringning skal husdyrgødningen indarbejdes i jorden, enten ved pløjning eller ved hjælp af andre kultiveringsredskaber, som f.eks. tand- eller tallerkenharver, afhængigt af jordtypen og forholdene, således at husdyrgødningen blandes helt med jord eller vendes ned under jordoverfladen. Ved nedfældning er der ikke krav om yderligere nedbringning. Stk. 8. Gødning må ikke udbringes på en måde og på sådanne arealer, at der er fare for afstrømning til vandløb (herunder dræn), søer større end 100 m² og kystvande. Husdyrgødning må ikke udbringes på en måde og på sådanne arealer, at der er fare for afstrømning til vandforsyningsanlæg. Udbringning af gødning på vandmættet, oversvømmet, frossen eller snedækket jord er ikke tilladt. Stk. 9. Gødning må ikke udbringes på stejle skråninger med en hældning på mere end 6° ned mod åbne vandløb, søer større end 100 m² eller kystvande inden for en afstand af 20 m fra vandløbets, søens eller kystvandets afgrænsning ved daglige vande, jf. dog stk. 10. Stk. 10. På stejle skråninger med en hældning på mellem 6° og 12° omfatter stk. 9 ikke 1) flydende organisk gødning og vandige ekstrakter af bioaske, som nedfældes i parallel retning i forhold til det nærliggende vandmiljø, 2) flydende kunstgødning, og 3) fast kunstgødning, der er placeret i forbindelse med såning eller nedbragt. Stk. 11. Gødning må ikke udbringes på arealer, der er omfattet af § 69, stk. 1, i lov om vandløb."
    },
    {
      "provision_ref": "2:11",
      "chapter": "2",
      "section": "11",
      "content": "§ 11. Den ansvarlige for driften skal etablere foranstaltninger til at imødegå, at jord fra harmoniarealer under normale vejrforhold eroderer til vandløb, søer større end 100 m² eller kystvande, når jordbrugsvirksomheden ifølge gødningsregnskabet for planperioden umiddelbart forud for den senest afsluttede planperiode i gennemsnit har tildelt 80 kg kvælstof eller derover pr. hektar harmoniareal fra organisk gødning. For nyetablerede jordbrugsvirksomheder og jordbrugsvirksomheder, der ikke var forpligtet til at udarbejde gødningsregnskab i planperioden umiddelbart forud for den senest afsluttede planperiode, fastsættes mængden af tildelt organisk gødning til under 80 kg kvælstof pr. hektar harmoniareal. Stk. 2. Foranstaltningerne efter stk. 1 skal være egnede til at imødegå erosion af jord til vandløbet, søen eller kystvandet og skal være en af følgende: 1) Der udlægges en zone langs med vandløbets, søens eller kystvandets kant, hvor der ikke foretages jordbearbejdning i efteråret. 2) Der etableres permanent græsdække i en zone langs med vandløbets, søens eller kystvandets kant. 3) Der etableres overvintrende efterafgrøder i en zone langs med vandløbets, søens eller kystvandets kant. 4) Der etableres mindre konturvolde oppe i terrænet, så vandet forhindres i at begynde at løbe ned af det skrånende terræn."
    },
    {
      "provision_ref": "2:12",
      "chapter": "2",
      "section": "12",
      "content": "§ 12. Kommunalbestyrelsen skal meddele påbud om etablering af en af foranstaltningerne nævnt i § 11, stk. 2, såfremt kommunalbestyrelsen under normale vejrforhold konstaterer erosion af jord til et vandløb, en sø større end 100 m² eller et kystvand fra et areal, der indgår i en jordbrugsvirksomhed omfattet af § 11. Stk. 2. Ved normale vejrforhold forstås, at døgnnedbøren i dagene omkring erosionstidspunktet ikke overskrider det landsdækkende tal for ekstremnedbørshændelser, der optræder sjældnere end hvert tyvende år. Kommunalbestyrelsen afgør på baggrund af data fra DMI, om der på tidspunktet for erosionen var normale vejrforhold ved den mark, hvor erosionshændelsen er sket. Stk. 3. Hvis påbudsmodtageren ophører med at eje eller have brugsret til et areal, der er omfattet af et påbud efter stk. 1, skal påbudsmodtageren give kommunalbestyrelsen meddelelse herom."
    },
    {
      "provision_ref": "2:13",
      "chapter": "2",
      "section": "13",
      "content": "§ 13. Kommunalbestyrelsen skal udføre et passende antal tilsyn med overholdelsen af §§ 11 og 12 under relevante vejrforhold."
    },
    {
      "provision_ref": "3:14",
      "chapter": "3",
      "section": "14",
      "content": "§ 14. Det beregnede organiske kvælstofarealkrav må for en planperiode ikke overstige harmoniarealet på en jordbrugsvirksomhed. Det organiske kvælstofarealkrav beregnes som jordbrugsvirksomhedens samlede mængde kvælstof i organisk gødning til rådighed for tildeling, jf. § 21, stk. 1, opgjort i kg kvælstof og divideret med 170 kg kvælstof pr. hektar. For jordbrugsvirksomheder, der har fået en tilladelse efter § 15, stk. 1, beregnes det organiske kvælstofarealkrav for en planperiode dog som jordbrugsvirksomhedens samlede mængde kvælstof i organisk gødning til rådighed for tildeling, jf. § 21, stk. 1, opgjort i kg kvælstof og divideret med 230 kg kvælstof pr. hektar. Stk. 2. Den ansvarlige for driften skal kunne dokumentere, at stk. 1 er overholdt."
    },
    {
      "provision_ref": "3:15",
      "chapter": "3",
      "section": "15",
      "content": "§ 15. Landbrugsstyrelsen kan efter ansøgning meddele tilladelse til, at en jordbrugsvirksomhed i den planperiode, som ansøgningen omfatter, må tildele op til 230 kg kvælstof fra organisk gødning pr. hektar harmoniareal. Stk. 2. En tilladelse til at tildele op til 230 kg kvælstof fra organisk gødning pr. hektar harmoniareal pr. planperiode kan meddeles til jordbrugsvirksomheder, som producerer husdyrgødning med mindst 300 kg kvælstof i den planperiode, som tilladelsen omfatter, hvoraf mindst 2/3 er fra kvæg. Tilladelse kan endvidere meddeles jordbrugsvirksomheder, hvor udbyttet fra hovedparten af hovedafgrøderne fra virksomhedens harmoniarealer ifølge en skriftlig aftale skal afgives til og anvendes på en eller flere jordbrugsvirksomheder omfattet af 1. pkt. Stk. 3. En ansøgning om tilladelse til at tildele op til 230 kg kvælstof fra organisk gødning pr. hektar harmoniareal pr. planperiode skal indgives senest den dato, der er anført som ansøgningsfrist i bekendtgørelse om ansøgninger m.v. til visse ordninger for landbrugere i Tast selv i 2024. Stk. 4. En ansøgning om tilladelse til at tildele op til 230 kg kvælstof fra organisk gødning pr. hektar harmoniareal pr. planperiode skal indgives i Landbrugsstyrelsens Tast selv, som kan tilgås via Landbrugsstyrelsens hjemmeside. En ansøgning, der ikke indgives via Tast selv, anses ikke for modtaget i Landbrugsstyrelsen. Stk. 5. Jordbrugsvirksomheden skal inden indgivelsen af ansøgningen om tilladelse til tildeling af op til 230 kg kvælstof fra organisk gødning pr. hektar harmoniareal foretage en gødningsplanlægning efter reglerne i og i medfør af lov om jordbrugets anvendelse af gødning og om næringsstofreducerende tiltag. Gødningsplanen skal omfatte jordbrugsvirksomhedens landbrugsareal og skal desuden indeholde følgende 1) en skitse, der viser de enkelte markers beliggenhed, 2) oplysning om antallet af husdyr, en beskrivelse af opstaldnings- og opbevaringssystemer, herunder opbevaringskapaciteten for gødning, 3) en beregning af det kvælstof og den fosfor, der produceres på jordbrugsvirksomheden, 4) en beskrivelse af eventuel gødningsbehandling og forventede egenskaber for den behandlede gødning, 5) oplysning om mængde og type af husdyrgødning, som leveres uden for eller modtages på jordbrugsvirksomheden, 6) oplysning om afgrødens forventede kvælstof- og fosforbehov for hver mark, 7) en beregning på markniveau af, hvor meget kvælstof og fosfor der tilføres med gødning, 8) angivelse af tidspunkt for tilførsel af husdyrgødning og kunstgødning og 9) en plan for på hvilke af jordbrugsvirksomhedens harmoniarealer, der i den efterfølgende planperiode etableres plantedække omfattet af bilag 2, nr. 5, og hvilke af jordbrugsvirksomhedens harmoniarealer, der forventes ompløjet den 1. marts eller senere. Stk. 6. Jordbrugsvirksomheden skal opbevare gødningsplanen og revidere den senest 7 dage efter enhver ændring. Stk. 7. Landbrugsstyrelsen fastsætter i en tilladelse til tildeling af op til 230 kg kvælstof fra organisk gødning pr. hektar harmoniareal krav om overholdelse af de vilkår, der fremgår af bilag 2. Stk. 8. En jordbrugsvirksomhed kan give afkald på en meddelt tilladelse til tildeling af op til 230 kg kvælstof fra organisk gødning pr. hektar harmoniareal ved senest den dato, der er anført som ansøgningsfrist i bekendtgørelse om ansøgninger m.v. til visse ordninger for landbrugere i Tast selv i 2024, at tilbagekalde sin ansøgning i Tast selv. Stk. 9. Tilladelse efter stk. 1 forudsætter, at jordbrugsvirksomhedens gødningsplanlægning ikke indeholder oplysninger om arealanvendelse i strid med bilag 2, nr. 1 og 5. Stk. 10. Tilladelse efter stk. 1 kan ikke meddeles, hvis en jordbrugsvirksomhed i den forudgående planperiode er idømt en bøde for følgende: 1) Overtrædelse af betingelser i bilag 2, nr. 5-12, i bekendtgørelse nr. 1142 af 10. juli 2022. 2) Overtrædelse af vilkår i medfør af § 15, stk. 7, jf. bilag 2. 3) Overtrædelse af § 12 i lov om jordbrugets anvendelse af gødning og om næringsstofreducerende tiltag i en planperiode, hvor jordbrugsvirksomheden har haft tilladelse til og udnyttet tilladelsen til tildeling af op til 230 kg kvælstof fra organisk gødning pr. hektar. Stk. 11. Landbrugsstyrelsens afgørelser om tilladelse til eller afslag på tilladelse til tildeling af op til 230 kg kvælstof fra organisk gødning pr. hektar harmoniareal sendes digitalt til jordbrugsvirksomheden via Tast selv. Stk. 12. Den ansvarlige for driften skal kunne dokumentere, at stk. 2-6 og 8 og vilkår fastsat i medfør af stk. 7 er opfyldt."
    },
    {
      "provision_ref": "3:16",
      "chapter": "3",
      "section": "16",
      "content": "§ 16. Det beregnede fosforarealkrav må for en planperiode ikke overstige harmoniarealet på en jordbrugsvirksomhed. Fosforarealkravet beregnes som jordbrugsvirksomhedens samlede mængde af fosfor i organisk gødning og bioaske til rådighed for tildeling, jf. § 21, stk. 1, opgjort i kg fosfor divideret med jordbrugsvirksomhedens fosforloft pr. hektar tillagt jordbrugsvirksomhedens samlede forbrug af fosfor i kunstgødning i planperioden på harmoniarealerne, jf. § 21, stk. 3 og 4, divideret med et fosforloft for kunstgødning på 30 kg fosfor pr. hektar, jf. dog § 20. Stk. 2. Jordbrugsvirksomhedens fosforloft beregnes ud fra den organiske gødnings fosforloft, som det er angivet i § 17, og som det er korrigeret i forhold til lave fosfortal angivet i Pt, jf. § 20, og andel af harmoniareal i oplande med skærpede fosforlofter, jf. § 18, stk. 2. Stk. 3. Den ansvarlige for driften skal kunne dokumentere, at stk. 1, 1. pkt. er overholdt."
    },
    {
      "provision_ref": "3:17",
      "chapter": "3",
      "section": "17",
      "content": "§ 17. For gødning, der tildeles eller afgives, fastsættes den organiske gødnings fosforloft på følgende måde: 1) For jordbrugsvirksomheder, der ikke er omfattet af nr. 2, fastsættes den organiske gødnings fosforloft som et vægtet gennemsnit af fosforlofterne for den producerede mængde fosfor fra jordbrugsvirksomhedens egen husdyrproduktion, modtaget organisk gødning og modtaget bioaske. 2) For jordbrugsvirksomheder omfattet af en tilladelse efter § 15, stk. 1, fastsættes den organiske gødnings fosforloft som et fast loft på 34 kg fosfor pr. hektar, der omfatter den producerede mængde fosfor fra jordbrugsvirksomhedens egen husdyrproduktion, modtaget organisk gødning og modtaget bioaske, jf. dog stk. 3 og 4. Stk. 2. For jordbrugsvirksomheder omfattet af en tilladelse efter § 15, stk. 1, hvor fosfor fra organisk gødning og bioaske modtaget fra andre virksomheder end jordbrugsvirksomheder omfattet af en tilladelse efter § 15, stk. 1, og modtaget fosfor fra gødningsleverandører udover den producerede og leverede mængde fosfor fra jordbrugsvirksomhedens egen husdyrproduktion udgør mere end 50 pct. af den mængde fosfor, som er produceret på jordbrugsvirksomheden i den pågældende planperiode, fastsættes den organiske gødnings fosforloft som et vægtet gennemsnit af fosforlofterne for den producerede mængde fosfor fra jordbrugsvirksomhedens egen husdyrproduktion, modtaget organisk gødning og modtaget bioaske. Stk. 3. Gødning fra jordbrugsvirksomhedens egen husdyrproduktion, jf. stk. 2, er omfattet af fosforlofterne i § 18, stk. 1. Stk. 4. Den ansvarlige for driften skal kunne dokumentere, at stk. 1-3 er opfyldt."
    },
    {
      "provision_ref": "3:18",
      "chapter": "3",
      "section": "18",
      "content": "§ 18. For den gødning, der tildeles og afgives, jf. § 17, stk. 1-3, anvendes ved beregningen af den organiske gødnings fosforloft de fosforlofter, der fremgår af nr. 1-4, jf. dog stk. 2. 1) For husdyrgødning fra kvæg, der er omfattet af en tilladelse efter § 15, stk. 1: a) 34 kg fosfor pr. hektar harmoniareal i planperioderne 2022/2023, 2023/2024 og 2024/2025. b) 33 kg fosfor pr. hektar harmoniareal i planperioderne 2025/2026 og frem. 2) For husdyrgødning fra fjerkræ, kødædende pelsdyr og svin: a) 33 kg fosfor pr. hektar harmoniareal i planperioderne 2022/2023, 2023/2024 og 2024/2025. b) 29 kg fosfor pr. hektar harmoniareal i planperioderne 2025/2026 og frem. 3) For husdyrgødning fra kvæg, der ikke er omfattet af en tilladelse efter § 15, stk. 1: a) 30 kg fosfor pr. hektar harmoniareal i planperioderne 2022/2023, 2023/2024 og 2024/2025. b) 29 kg fosfor pr. hektar harmoniareal i planperioderne 2025/2026 og frem. 4) For andre typer af husdyrgødning, end de der er nævnt i nr. 1-3, for anden organisk gødning samt for stoffer, produkter og materialer af biologisk oprindelse og bioaske: a) 30 kg fosfor pr. hektar harmoniareal i planperioderne 2022/2023, 2023/2024 og 2024/2025. b) 30 kg fosfor pr. hektar harmoniareal i planperioderne 2025/2026 og frem. Stk. 2. I planperioderne 2022/2023, 2023/2024 og 2024/2025 gælder det, at hvis jordbrugsvirksomheden har en andel af sine harmoniarealer i områder, der fremgår af bekendtgørelse om afgrænsning af oplande til søer med krav om skærpede fosforlofter, skal samme andel af jordbrugsvirksomhedens samlede harmoniarealer anvendes i beregningen af den organiske gødnings fosforloft for virksomhedens producerede og modtagne organiske gødning. For denne andel af jordbrugsvirksomhedens producerede og modtagne mængder af organisk gødning fastsættes et fosforloft på 30 kg fosfor pr. ha. Jordbrugsvirksomhedens harmoniareal i de enkelte oplande opgøres på baggrund af den planlægning, jordbrugsvirksomheden skal foretage i planperioden, jf. § 41 i lov om jordbrugets anvendelse af gødning og om næringsstofreducerende tiltag. Det antages i den forbindelse, at den anvendte organiske gødning er fordelt ensartet på hele virksomhedens harmoniareal. Stk. 3. Bestemmelsen i stk. 2 omfatter ikke jordbrugsvirksomheder, der er omfattet af en tilladelse efter § 15, stk. 1. Stk. 4. Organisk gødning og bioaske som afgives fra en jordbrugsvirksomhed til en anden jordbrugsvirksomhed tilknyttes den organiske gødnings fosforloft, som afgiveren har oplyst. Stk. 5. For gødningsleverandører fastsættes der ét samlet organisk fosforloft for den gødning, der er afgivet fra gødningsleverandøren, ud fra det vægtede gennemsnitsloft for de mængder organisk gødning og stoffer, produkter og materialer af biologisk oprindelse, der er modtaget af den pågældende gødningsleverandør i den forrige planperiode, således at det præcise gennemsnitsloft kan fastlægges umiddelbart i alle aftaler i en given planperiode. For gødningsleverandører, som ikke leverede gødning i den forrige planperiode, fastlægges den organiske gødnings fosforloft ud fra det vægtede gennemsnitsloft for de forventede tilførte mængder. Stk. 6. Ved ophør af en jordbrugsvirksomhed, eller hvis lagerforskydninger udgør mere end 75 pct. af den tildelte mængde fosfor fra organisk gødning eller bioaske, tilknyttes den organiske gødnings fosforloft fra forrige planperiode alle lagre og hele den tildelte mængde i relation til den organiske gødning eller bioaske, som overtages af andre jordbrugsvirksomheder."
    },
    {
      "provision_ref": "3:19",
      "chapter": "3",
      "section": "19",
      "content": "§ 19. Jordbrugsvirksomheder, der afgiver organisk gødning eller bioaske, skal oplyse modtageren om den overførte mængde fosfor. Jordbrugsvirksomheder, der afgiver organisk gødning og bioaske til jordbrugsvirksomheder eller gødningsleverandører, skal desuden oplyse modtageren om den organiske gødnings fosforloft, som modtageren skal anvende, jf. stk. 2. Stk. 2. Jordbrugsvirksomheder skal oplyse modtageren af den organiske gødning eller bioasken om følgende fosforloft: 1) Andre jordbrugsvirksomheder end de i nr. 2 og 3 nævnte skal oplyse den organiske gødnings fosforloft i den forudgående planperiode. 2) Jordbrugsvirksomheder, der har en tilladelse efter § 15, stk. 1, og som kan tildele 34 kg fosfor pr. hektar harmoniareal, skal oplyse dette fosforloft. 3) Jordbrugsvirksomheder, der i den foregående planperiode havde en tilladelse efter § 15, stk. 2, i bekendtgørelse nr. 1142 af 10. juli 2022 om anvendelse af gødning til at tildele 34 kg fosfor pr. hektar harmoniareal, og som ikke i den indeværende planperiode har en tilladelse efter § 15, stk. 1, og jordbrugsvirksomheder, der ikke i den foregående planperiode har været registreret i Register for Gødningsregnskab, eller som var registrerede i Register for Gødningsregnskab i den foregående planperiode, men som hverken producerede eller modtog organisk gødning, skal oplyse et fosforloft, der ikke er mere end 1 kg fosfor pr. hektar højere end det beregnede fosforloft for den organiske gødning for den indeværende planperiode. Stk. 3. Den afgivende jordbrugsvirksomhed skal kunne dokumentere, at oplysningerne efter stk. 1 er afgivet. Den ansvarlige for driften skal opbevare dokumentationen i 5 år og fremvise den på forlangende i forbindelse med kontrol."
    },
    {
      "provision_ref": "3:20",
      "chapter": "3",
      "section": "20",
      "content": "§ 20. Den organiske gødnings fosforloft og fosforloftet for kunstgødning kan hæves, hvis følgende betingelser er opfyldt: 1) Det gennemsnitlige fosfortal, jf. stk. 2, på jordbrugsvirksomhedens harmoniarealer med JB-nr. 1-10 er under 4,0. 2) På jordbrugsvirksomheden foreligger der fosfortal for samtlige af jordbrugsvirksomhedens harmoniarealer med JB-nr. 1-10. 3) Det gennemsnitlige fosfortal er resultater af jordprøver, som ikke er ældre end 5 år ved starten på den planperiode, hvor fosforloftet ønskes hævet. 4) Der foreligger som minimum én jordprøve for hver påbegyndt 5 hektar harmoniareal med JB-nr. 1-10 og som minimum én jordprøve for hver mark med JB-nr. 1-10, som indgår i jordbrugsvirksomhedens harmoniarealer. Analyserne af prøverne skal foretages af et laboratorium, der som minimum skal have et kvalitetsstyringssystem i overensstemmelse med standarden EN ISO/IEC 17025 eller andre tilsvarende internationalt accepterede standarder. Fosforanalysen skal foretages efter Olsen P-metoden. Prøveudtagningen skal indtegnes på markkort, og der skal være en entydig sammenhæng mellem udtagningssted på markkortet og analyseresultat på analyseattesten. Analyseattest og markkortet skal kunne forevises på forlangende i forbindelse med kontrol. Stk. 2. Jordbrugsvirksomhedens gennemsnitlige fosfortal beregnes som det vægtede gennemsnit af markernes gennemsnitlige fosfortal baseret på samtlige af jordbrugsvirksomhedens jordprøver fra den seneste prøvetagning på markerne, som er taget senest 31. marts i den efterfølgende planperiode. Stk. 3. Fosforlofterne kan hæves i henhold til følgende kriterier: 1) Fosforloftet kan hæves med 1 kg fosfor pr. hektar harmoniareal for hver påbegyndt 0,5 Pt enheder under Pt 4,0 i intervallet 3,0-4,0. 2) Fosforloftet hæves med yderligere 2 kg fosfor pr. hektar harmoniareal for hver påbegyndt 0,25 Pt enheder under Pt 3,0. Stk. 4. Fosforloftet kan maksimalt hæves med 14 kg fosfor pr. hektar harmoniareal pr. planperiode, og det korrigerede fosforloft må ikke overstige 45 kg fosfor pr. hektar harmoniareal pr. planperiode, jf. dog stk. 5. Stk. 5. På jordbrugsvirksomheder med marker med JB-nr. 11 eller 12 korrigeres forøgelsen af fosforloftet, jf. stk. 1, med en faktor fastsat som antal hektar af jordbrugsvirksomhedens harmoniarealer, som ikke er marker med JB-nr. 11 eller 12, divideret med det samlede harmoniareal."
    },
    {
      "provision_ref": "3:21",
      "chapter": "3",
      "section": "21",
      "content": "§ 21. Mængden af gødning til rådighed for tildeling, jf. § 14, stk. 1, og § 16, stk. 1, beregnes ud fra den producerede mængde korrigeret for lagerforskydninger primo og ultimo i den pågældende planperiode samt den mængde, der er afgivet og modtaget i løbet af planperioden, således som dette opgøres efter reglerne i bekendtgørelse om jordbrugets anvendelse af gødning. Gødning afsat af udegående dyr medregnes som tildelt, såfremt det afsættes på harmoniarealer. Stk. 2. Harmoniarealer opgøres for hver planperiode. Hvis der er stor afstand fra harmoniarealerne til opbevaringsanlægget for husdyrgødningen, kan tilsynsmyndigheden kræve dokumentation for, at arealerne reelt indgår i fordelingen af husdyrgødningen. Såfremt der på et areal alene udbringes kunstgødning eller bioaske, kan den ansvarlige for driften vælge, at arealet ikke skal medregnes som harmoniareal. Stk. 3. Mængden af udbragt fosfor i kunstgødning og bioaske på harmoniarealerne beregnes som den udbragte mængde fosfor i kunstgødning og bioaske på hele jordbrugsvirksomheden, jf. dog stk. 4. Stk. 4. En jordbrugsvirksomhed kan fratrække følgende mængder af fosfor fra kunstgødning og bioaske, der er tildelt på arealer, som ikke medregnes som harmoniarealer, i virksomhedens forbrug af fosfor: 1) For kunstgødning og bioaske, som er tildelt i væksthuse, planteskoler, lukkede systemer, planteskolekulturer og containerpladser, vedplanter o.lign. fastsættes den mængde fosfor, som kan fratrækkes ved beregningen af den tildelte mængde fosfor, som det dyrkede areal angivet i hektar med mindst to decimaler ganget med fosfornormen for den pågældende afgrøde under anvendelse af de fosfornormer, der fremgår af bekendtgørelse om jordbrugets anvendelse af gødning for den pågældende planperiode. 2) For kunstgødning og bioaske, som er forbrugt ved dyrkning af mindst fire hold grøntsager på friland på samme areal inden for samme planperiode, fastsættes den mængde fosfor, som kan fratrækkes ved beregningen af den tildelte mængde fosfor, som det dyrkede areal angivet i hektar med mindst to decimaler ganget med en fosfornorm på 60 kg fosfor pr. hektar pr. planperiode. 3) For fosfor tildelt på arealer i skove, som er omfattet af definitionen af afgrødekode 581-588, 591-594 eller 602-605, fastsættes den mængde fosfor, som kan fratrækkes ved beregningen af den tildelte mængde fosfor, som det dyrkede skovareal angivet i hektar med mindst to decimaler ganget med fosfornormen for den pågældende afgrøde under anvendelse af de fosfornormer, der fremgår af bekendtgørelse om jordbrugets anvendelse af gødning for den pågældende planperiode. En jordbrugsvirksomhed, der i en eller flere af de fem forudgående planperioder ikke har benyttet muligheden i 1. pkt., kan fratrække det dyrkede skovareal, der ifølge den gødningsplanlægning, som jordbrugsvirksomheden har indberettet i medfør af reglerne i bekendtgørelse om jordbrugets anvendelse af gødning, er omfattet af definitionen af afgrødekode 581-588, 591-594 eller 602-605, i planperioden og i de forudgående planperioder, hvor fradragsmuligheden ikke er benyttet, angivet i hektar med mindst to decimaler ganget med fosfornormen for den pågældende afgrøde under anvendelse af de fosfornormer, der fremgår af bekendtgørelse om jordbrugets anvendelse af gødning for den pågældende planperiode. 4) For fosfor tildelt på arealer med afgrøder, som er omfattet af en kvælstofnorm eller en fosfornorm, jf. bekendtgørelse om jordbrugets anvendelse af gødning, og som ikke er omfattet af nr. 1-3, fastsættes den mængde fosfor, som kan fratrækkes ved beregningen af den tildelte mængde fosfor som den forbrugte mængde fosfor fra kunstgødning og bioaske på de pågældende arealer, bortset fra arealer omfattet af nr. 1-3. Det forudsættes, at den tildelte mængde fosfor i kunstgødning og bioaske er fordelt ensartet på hele arealet med afgrøder, som er omfattet af en kvælstofnorm eller en fosfornorm, jf. tabel 1, bilag 1, til bekendtgørelse om jordbrugets anvendelse af gødning, herunder på virksomhedens harmoniarealer."
    },
    {
      "provision_ref": "4:22",
      "chapter": "4",
      "section": "22",
      "content": "§ 22. Landbrugsstyrelsen kan dispensere fra reglerne i §§ 4-21 til forsøgs-, test-, udviklings- og demonstrationsprojekter med henblik på udvikling af miljøteknologi og teknikker og metoder til landbrugsdrift. Stk. 2. En dispensation efter stk. 1 bortfalder, hvis den ikke er udnyttet inden 6 år efter, at dispensationen er meddelt. Hvis en del af dispensationen ikke er udnyttet, bortfalder dispensationen for denne del. Stk. 3. En dispensation anses for udnyttet, når det ansøgte faktisk er gennemført."
    },
    {
      "provision_ref": "4:23",
      "chapter": "4",
      "section": "23",
      "content": "§ 23. Jordbrugsvirksomheder skal efter de takster, der er fastsat i stk. 4 og 5, bidrage til dækning af de kommunale omkostninger i forbindelse med tilsyn med overholdelse af reglerne i kapitel 2, jf. dog stk. 2 og 3. Ved tilsyn forstås i denne bestemmelse enhver form for udøvelse af tilsynsvirksomhed, herunder de aktiviteter, der indgår i kommunalbestyrelsens planlægning, forberedelse og gennemførelse af et konkret tilsynsbesøg, administrativ kontrol af eksempelvis registreringer og måledata, opfølgning i form af afrapportering og håndhævelse med henblik på at sikre, at jordbrugsvirksomheder overholder reglerne i kapitel 2. Stk. 2. Stk. 1 gælder kun for tilsyn efter § 13, hvis kommunalbestyrelsen foretager håndhævelser, eller hvis kommunalbestyrelsen konstaterer forhold, der giver anledning til en fortsat tilsynsindsats. Stk. 3. Stk. 1 gælder ikke for tilsyn, som alene udføres på baggrund af oplysninger fra naboer eller andre tredjeparter. Stk. 4. Taksten for tid anvendt af kommunens medarbejdere er 451,36 kr. pr. time i 2023. Der skal ikke betales moms af brugerbetalinger. Tidsforbruget opgøres pr. dag til nærmeste halve time. Taksten reguleres årligt på grundlag af de senest offentliggjorte PL-reguleringssatser, der offentliggøres af Finansministeriet i den årlige aftale om kommunernes økonomi. Landbrugsstyrelsen beregner hvert år den nye takst og offentliggør denne på Landbrugsstyrelsens hjemmeside. Ved opkrævningen anvendes den PL-regulerede takst, der er gældende for det tidspunkt, hvor tidsforbruget har fundet sted. Stk. 5. For fremmede tjenesteydelser til brug for de i stk. 1 nævnte opgaver betales 57,79 pct. af regningsbeløbet ekskl. moms. Stk. 6. Kommunalbestyrelsen opkræver hvert år i november måned brugerbetaling fra de jordbrugsvirksomheder, hvor myndigheden har udført brugerbetalingspligtige opgaver i perioden fra 1. november i det foregående år til 1. november i det indeværende år. Stk. 7. Opkrævninger efter stk. 6 skal indeholde en opgørelse af kommunalbestyrelsens samlede tidsforbrug i forbindelse med tilsyn med virksomheden i perioden, jf. stk. 4. Opgørelsen skal være opdelt i tidsforbrug i forbindelse med aktiviteter på jordbrugsvirksomheden og tidsforbrug i forbindelse med aktiviteter uden for jordbrugsvirksomheden. For så vidt angår omkostninger til fremmede tjenesteydelser, jf. stk. 5, skal opgørelsen indeholde oplysninger om det samlede beløb for disse tjenesteydelser, som skal være opdelt i omkostninger i forbindelse med aktiviteter på jordbrugsvirksomheden og omkostninger i forbindelse med aktiviteter uden for jordbrugsvirksomheden. Stk. 8. Betales opkrævet brugerbetaling ikke rettidigt, skal der betales rente herfor efter reglerne i § 72, stk. 2, 2. og 3. pkt., i lov om husdyrbrug og anvendelse af gødning m.v. Stk. 9. Kommunalbestyrelsen fastsætter forfaldsdatoen for brugerbetalingen."
    },
    {
      "provision_ref": "4:24",
      "chapter": "4",
      "section": "24",
      "content": "§ 24. Kommunalbestyrelsens afgørelser efter denne bekendtgørelse kan ikke påklages til anden administrativ myndighed."
    },
    {
      "provision_ref": "5:25",
      "chapter": "5",
      "section": "25",
      "content": "§ 25. Medmindre højere straf er forskyldt efter den øvrige lovgivning, straffes med bøde den, der 1) anvender gødning i strid med § 4, stk. 1, § 5, § 6, stk. 1-3, § 7, stk. 1-7, § 8, stk. 1, § 9, stk. 1, 12 eller stk. 15, eller § 10, stk. 1-5, 7-9 eller 11, 2) undlader at dokumentere og opbevare dokumentation i henhold til § 7, stk. 8 eller 9, § 8, stk. 3 eller 4, § 9, stk. 8-9 eller 11, 3. og 4. pkt., eller stk. 19, § 14, stk. 2, § 15, stk. 12, § 17, stk. 4, eller § 19, stk. 3, 3) overtræder vilkår i dispensationer meddelt efter § 22, stk. 1, 4) undlader at efterkomme påbud eller forbud efter § 12, stk. 1, 5) har et beregnet organisk kvælstofarealkrav eller fosforarealkrav, der overstiger jordbrugsvirksomhedens harmoniareal, jf. § 14, stk. 1, 1. pkt., og § 16, stk. 1, 1. pkt., 6) undlader at afgive oplysninger om den overførte mængde fosfor i organisk gødning eller bioaske eller om den organiske gødnings fosforloft, jf. § 19, stk. 1, 7) afgiver oplysninger om den organiske gødnings fosforloft i strid med § 19, stk. 2, eller 8) overtræder vilkår fastsat i medfør af § 15, stk. 7, jf. bilag 2. Stk. 2. Straffen kan stige til fængsel i indtil 2 år, hvis overtrædelsen er begået forsætligt eller ved grov uagtsomhed, og hvis der ved overtrædelsen er 1) voldt skade eller fremkaldt fare for skade på natur, dyr, planter, landskaber eller mennesker, eller de øvrige interesser, som lov om husdyrbrug og anvendelse af gødning m.v. tilsigter at beskytte, jf. § 1 i lov om husdyrbrug og anvendelse af gødning m.v., herunder luft, vand, jord og undergrund, eller 2) opnået eller tilsigtet en økonomisk fordel for den pågældende selv eller andre, herunder ved besparelser. Stk. 3. Der kan pålægges selskaber m.v. (juridiske personer) strafansvar efter reglerne i straffelovens 5. kapitel."
    },
    {
      "provision_ref": "5:26",
      "chapter": "5",
      "section": "26",
      "content": "§ 26. Skønnes en overtrædelse af § 14, stk. 1, 1. pkt., § 16, stk. 1, 1. pkt., eller § 19, stk. 2, ikke at medføre højere straf end bøde, kan Landbrugsstyrelsen i et bødeforelæg tilkendegive den pågældende, at sagen kan afgøres uden retssag, såfremt denne erklærer sig skyldig i overtrædelsen og erklærer sig rede til inden for en nærmere angiven frist at betale en bøde som angivet i bødeforelægget. Stk. 2. Retsplejelovens § 834, stk. 1, nr. 2 og 3, og stk. 2, og § 752, stk. 1, om krav til indholdet af et anklageskrift og om, at en sigtet ikke er forpligtet til at udtale sig, finder tilsvarende anvendelse på bødeforelæg efter stk. 1. Stk. 3. Vedtages bøden inden den givne frist, bortfalder videre forfølgning. Stk. 4. Stk. 1-3 finder også anvendelse på overtrædelser, som er sket i planperioderne 2020/2021 og 2021/2022."
    },
    {
      "provision_ref": "6:27",
      "chapter": "6",
      "section": "27",
      "content": "§ 27. Bekendtgørelsen træder i kraft den 1. august 2023. Stk. 2. Bekendtgørelse nr. 1142 af 10. juli 2022 om jordbrugsvirksomheders anvendelse af gødning ophæves. Stk. 3. For virksomheder, der har fået tilladelse til at tildele organisk gødning i mængder svarende til 230 kg kvælstof pr. hektar harmoniareal pr. planperiode efter § 14, stk. 2, i bekendtgørelse nr. 1142 af 10. juli 2022, finder bekendtgørelsens § 14, stk. 3-5, jf. bilag 2, og § 27, stk. 1, nr. 1-5, og stk. 3, fortsat anvendelse. Stk. 4. § 30, stk. 4, i bekendtgørelse nr. 1142 af 10. juli 2022 om jordbrugsvirksomheders anvendelse af gødning finder fortsat anvendelse for forhold, der vedrører planperioden 2021/2022. Stk. 5. § 28 i bekendtgørelse nr. 1142 af 10. juli 2022 om jordbrugsvirksomheders anvendelse af gødning finder fortsat anvendelse for overtrædelser, der er sket i planperioderne 2020/2021, 2021/2022 og 2022/2023."
    }
  ],
  "provision_versions": [
    {
      "provision_ref": "1:1",
      "chapter": "1",
      "section": "1",
      "content": "§ 1. Denne bekendtgørelse finder anvendelse på jordbrugsvirksomheder og gødningsleverandører. ‍‌ Stk. 2. Reglerne i bekendtgørelsen finder ikke anvendelse, i det omfang de strider mod bestemmelser eller afgørelser truffet i medfør heraf om forebyggelse og bekæmpelse af husdyrsygdomme, zoonoser eller planteskadegørere i anden lovgivning. Stk. 3. Reglerne i bekendtgørelsen finder endvidere ikke anvendelse, i det omfang de strider mod bestemmelser eller afgørelser truffet i medfør heraf om brug af genetisk modificerede organismer inden for forskning og produktion.",
      "valid_from": "2023-06-30",
      "valid_to": null
    },
    {
      "provision_ref": "1:2",
      "chapter": "1",
      "section": "2",
      "content": "§ 2. §§ 4-21 finder ikke anvendelse på driften af arealer omfattet af forskningsforsøg, der opfylder kriterierne i stk. 2, og hvor overholdelsen af reglerne ved forskningsforsøget er af uvæsentlig betydning for miljøbeskyttelsen, eller fravigelsen af reglerne er nødvendig for at udføre forskningsforsøget. Stk. 2. Forskningsforsøg vedrørende anvendelse af gødning i jordbruget skal være i overensstemmelse med følgende kriterier: 1) Forskningsforsøget skal udføres i forsøgsparceller, der for hvert forsøgsled ikke er større end 300 m² for arealer med landbrugsafgrøder og 1.300 m² for arealer med skov. 2) Inden forskningsforsøget igangsættes, skal der foreligge en forsøgsplan for udførelse af forsøget og for indsamling af data. Det skal fremgå af forsøgsplanen, hvorfor regler i gødningsanvendelsesbekendtgørelsen fraviges, og hvordan utilsigtede påvirkninger af omgivelserne som følge heraf vil blive imødegået. 3) Hvert forsøgsled skal gentages flere gange i samme forsøgsopstilling. 4) Der skal foretages en indsamling og en statistisk bearbejdning af forsøgsdata og udarbejdes en kort afsluttende rapport over de væsentligste resultater. Stk. 3. Udførelse af forskningsforsøg, der fraviger bekendtgørelsens regler, skal registreres på Landbrugsstyrelsens hjemmeside, inden forsøget påbegyndes. Registrering skal ske med navn, adresse og CVR-nummer på den jordbrugsvirksomhed, på hvis arealer forskningsforsøget udføres, og på den virksomhed, der gennemfører forsøget. Registreringen skal desuden indeholde oplysninger om forskningsforsøgets navn, og hvilke regler i gødningsanvendelsesbekendtgørelsen der fraviges med forskningsforsøget. Stk. 4. Den ansvarlige for driften af de arealer, hvor forskningsforsøg udføres, skal kunne dokumentere, at fravigelse af bekendtgørelsens regler sker som del af et forskningsforsøg, der er i overensstemmelse med stk. 1 og 2, og at der er sket indberetning efter stk. 3. Den ansvarlige for driften skal opbevare dokumentationen i 5 år efter udløbet af den planperiode, hvor forsøget afsluttes, og kunne forevise den på forlangende i forbindelse med tilsynsmyndighedens kontrol eller i forbindelse med Landbrugsstyrelsens vurderinger af anvendelsen af muligheden for at udføre forsøg, der fraviger bekendtgørelsens regler.",
      "valid_from": "2023-06-30",
      "valid_to": null
    },
    {
      "provision_ref": "1:3",
      "chapter": "1",
      "section": "3",
      "content": "§ 3. I bekendtgørelsen forstås ved: 1) Afgrødekode: Kode for afgrøde, der fremgår af bilag 1 til bekendtgørelse om jordbrugets anvendelse af gødning. 2) Afgrøder med et gødningsbehov: Afgrøder, for hvilke der i bilag 1, tabel 1 eller 2, til bekendtgørelse om jordbrugets anvendelse af gødning er fastsat en kvælstofnorm på mere end 0 kg kvælstof pr. ha eller en fosfornorm på mere end 0 kg fosfor pr. ha. 3) Afgrøder med et højt kvælstofoptag og en lang vækstsæson: Græs, græsefterafgrøder, foderroer, rodcikorie, græs- eller cikorieudlæg eller blandinger af græs og cikorie med under 50 pct. kløver og lucerne. 4) Bioaske: Gødningstyper, der hidrører fra forgasning eller forbrænding af organisk materiale, herunder de asketyper, der er omfattet af bekendtgørelse om anvendelse af bioaske til jordbrugsformål, og forbrændt husdyrgødning. 5) Biokul: Stabilt produkt med højt kultofindhold fra pyrolyseanlæg fremstillet af stoffer, produkter og materialer af vegetabilsk eller animalsk oprindelse. 6) Ensilagesaft: Væske, der løber fra ensilage, herunder sukkerroeaffald og lignende, under opbevaringen bortset fra væske, der betragtes som restvand. 7) Erklæring: Samling af elektroniske eller manuelle registreringer, hvis rigtighed den ansvarlige for driften indestår for, og som kan fremvises i en for tilsynsmyndigheden læsbar form. 8) Fast gødning: Gødning, der bevarer sin form ved placering i en stak eller bunke, og som ikke flyder ved egen kraft, og som ikke kan pumpes. 9) Fiberfraktion: Den faste fraktion fra separeret flydende husdyrgødning. 10) Flydende gødning: Gødning, der flyder ved egen kraft, og som kan pumpes, herunder væskefraktioner med et kvælstofindhold over 0,3 kg kvælstof pr. ton. 11) Frossen jord: Jord, der ikke er optøet i hele pløjelagets dybde (mindst 15 cm). Overfladisk nattefrost betragtes ikke som frossen jord, hvis jorden optøs i løbet af dagen. 12) Græsefterafgrøder: Rent græs. 13) Grønsaft: Organisk gødning, der består af pressesaft, som fremkommer ved presning af græs og lucerne i produktionen af grønpiller eller grønhø. 14) Gødning: Organisk gødning, kunstgødning og bioaske. 15) Gødningsleverandør: Virksomhed, som afgiver kvælstof- eller fosforholdig gødning, herunder fælles biogasanlæg, forarbejdningsanlæg og forbrændningsanlæg, og som ikke er en jordbrugsvirksomhed. 16) Harmoniarealer: Arealer med afgrøder med et gødningsbehov, hvor organisk gødning må anvendes, og hvor organisk gødning under normale omstændigheder kan udbringes. 17) Husdyrgødning: Gødning fra dyretyper, for hvilke der i bekendtgørelse om jordbrugets anvendelse af gødning er fastsat normer for indholdet af kvælstof og fosfor, herunder mave- og tarmindholdet fra slagtede husdyr, i enhver anden form end aske. 18) JB-nr.: Jordbundstype fastsat i medfør af bekendtgørelse om jordbundstypeklassifikation. 19) Jordbrugsvirksomhed: Virksomhed, der er registreret eller registreringspligtig i Register for Gødningsregnskab efter lov om jordbrugets anvendelse af gødning og om næringsstofreducerende tiltag. 20) Kunstgødning: Uorganiske gødninger og urea, der indeholder hovednæringsstofferne kvælstof eller fosfor og er fremstillet ved en industriel proces, og som ikke er bioaske eller husdyrgødning. 21) Organisk gødning: a) Husdyrgødning, ensilagesaft og restvand. b) Andre stoffer, produkter og materialer af biologisk oprindelse, der i) indeholder hovednæringsstofferne kvælstof eller fosfor, ii) er opsamlet med henblik på udbringning, og iii) ikke er kunstgødning eller bioaske. 22) Oversvømmet jord: Jord, der er dækket af blankt vand. 23) Planperiode: Perioden fra den 1. august til den 31. juli. Dyrkes afgrøder, der skal tilføres kvælstof eller fosfor efter den 31. juli, men inden den 30. september, og som skal høstes eller afgræsses inden den 31. december, forlænges planperioden til den 30. september. 24) Restvand: Følgende typer af flydende organisk gødning, hvor kvælstofindholdet er på 0,3 kg kvælstof pr. ton eller derunder: a) Malkerumsvand. b) Vand fra vask af foderrekvisitter og lignende fra almindelig landbrugsdrift. c) Væskefraktioner. d) Væske fra ensilageopbevaringsanlæg med ikke-saftgivende ensilage. e) Væske, der udelukkende er opsamlet fra ensilageopbevaringsanlæg senere end 1 måned fra ilægning af saftgivende ensilage. f) Vand fra vask af fjerkræstalde. 25) Rodfrugtvaskevand: Organisk gødning, der består af vand fra vask af rodfrugter, vand fra transport af hele rodfrugter og vand fra renholdelsesopgaver, hvor der udelukkende er anvendt NaOH (base) og syre. 26) Separeret husdyrgødning: Flydende husdyrgødning, der ved separering er opdelt i en væskefraktion og en fiberfraktion. 27) Snedækket jord: En mark, hvor mere end 90 pct. er dækket af mere end 0,5 cm sne. 28) Særligt ammoniakfølsomme naturtyper: a) Naturtyper, der fremgår af bilag 3, pkt. D, i bekendtgørelse om godkendelse og tilladelse m.v. af husdyrbrug, uanset størrelse, hvis de er beliggende inden for et Natura 2000-område og er omfattet af udpegningsgrundlaget og kortlagt. b) Heder og overdrev i øvrigt, som er beliggende inden for et Natura 2000-område og omfattet af § 3 i lov om naturbeskyttelse. c) Højmoser, der er beliggende uden for Natura 2000-områder. d) Lobeliesøer, der er beliggende uden for Natura 2000-områder. 29) Tildeling af gødning: Udbringning af gødning og afsætning af gødning fra udegående dyr. 30) Udbringning af gødning: Anvendelse af opsamlet gødning. 31) Vandmættet jord: Jord, hvor der kan samle sig frit vand i revner og sprækker selv flere timer efter nedbør. 32) Vintersæd: De afgrødetyper, der er nævnt under overskriften \"vintersæd til modenhed\" i bilag 1, tabel 1, til bekendtgørelse om jordbrugets anvendelse af gødning. 33) Væskefraktion: Den flydende fraktion fra separeret flydende husdyrgødning.",
      "valid_from": "2023-06-30",
      "valid_to": null
    },
    {
      "provision_ref": "2:4",
      "chapter": "2",
      "section": "4",
      "content": "§ 4. Husdyrgødning, ensilagesaft og restvand skal udbringes på arealer, hvor der er etableret en afgrøde med et gødningsbehov, på arealer uden afgrøder, forud for etablering af afgrøder med et gødningsbehov eller på arealer, hvor der er eller vil blive etableret grøngødning med gul sennep, olieræddike eller gul sennep og olieræddike forud for sukkerroer til fabrik. Anden organisk gødning end husdyrgødning, ensilagesaft og restvand samt bioaske kan kun udbringes, hvis det sker på arealer omfattet af 1. pkt. Stk. 2. Husdyrgødning må dog også forbrændes.",
      "valid_from": "2023-06-30",
      "valid_to": null
    },
    {
      "provision_ref": "2:5",
      "chapter": "2",
      "section": "5",
      "content": "§ 5. Organisk gødning bortset fra ensilagesaft og restvand må ikke udbringes på lørdage samt søn- og helligdage på arealer, der ligger nærmere end 200 m fra et byzone- eller sommerhusområde eller et område i landzone, der ved lokalplan er udlagt til boligformål. Stk. 2. Udbringning af husdyrgødning, ensilagesaft og restvand må ikke give anledning til unødige gener.",
      "valid_from": "2023-06-30",
      "valid_to": null
    },
    {
      "provision_ref": "2:6",
      "chapter": "2",
      "section": "6",
      "content": "§ 6. Udbringning af flydende husdyrgødning må kun ske ved udlægning ved slæbeslange, slæbesko eller ved nedfældning. Stk. 2. Ved udlægning med slæbeslange eller slæbesko skal udbringningsudstyret være i kontakt med jordoverfladen, og gødningen skal lægges på jordoverfladen. Ved nedfældning skal den flydende husdyrgødning nedfældes til under jordoverfladen, og der må alene være en ubetydelig mængde flydende husdyrgødning over jordoverfladen efter nedfældning. Ved nedfældning på arealer uden etablerede afgrøder med et gødningsbehov skal nedfældningsrenderne være tildækkede efter nedfældningen. Ved nedfældning i etablerede afgrøder med et gødningsbehov, herunder ved nedfældning i græs, skal nedfældningsrender helt kunne indeholde den udbragte mængde gødning. Stk. 3. På følgende arealer skal der ved udbringning af flydende husdyrgødning anvendes en af de ammoniakreducerende teknikker, der fremgår af § 7: 1) Arealer uden etablerede afgrøder med et gødningsbehov bortset fra arealer omfattet af § 9, stk. 3, nr. 3. 2) Arealer med græs, bortset fra arealer med frøgræs, for hvilke der er indgået kontrakt med frøavlsfirma om levering af frø i den kommende sæson, jf. dog stk. 4. 3) Arealer, der ligger inden for 20 m fra særligt ammoniakfølsomme naturtyper. Stk. 4. Udbringning af flydende husdyrgødning på jordbrugsvirksomheder, som er autoriserede som økologiske i henhold til bekendtgørelse om økologisk jordbrugsproduktion, er dog i perioden fra 1. februar indtil 1. maj på fodergræsmarker undtaget fra kravet om at anvende en teknik, der fremgår af § 7.",
      "valid_from": "2023-06-30",
      "valid_to": null
    },
    {
      "provision_ref": "2:7",
      "chapter": "2",
      "section": "7",
      "content": "§ 7. Kravet i § 6, stk. 3, om anvendelse af en teknik, der reducerer ammoniakemissionen, skal opfyldes ved nedfældning af husdyrgødning, ved forsuring af husdyrgødning inden eller i forbindelse med udbringningen eller ved udbringning af væskefraktion. I områder omfattet af § 5, stk. 1, skal kravet dog opfyldes ved nedfældning af husdyrgødningen. Forsuring af husdyrgødning skal overholde kravene i stk. 2-6. Udbringning af væskefraktion skal overholde kravene i stk. 7. Stk. 2. Ved forsuring af flydende husdyrgødning i forbindelse med udbringning skal der tilsættes følgende mængder 96 pct.-svovlsyre eller en tilsvarende mængde svovlsyre baseret på svovlsyrens koncentration: 1) 3,0 kg pr. ton uafgasset husdyrgødning fra kvæg. 2) 2,9 kg pr. ton uafgasset husdyrgødning fra svin. 3) 11,0 kg pr. ton afgasset husdyrgødning fra alle dyretyper og pr. ton uafgasset husdyrgødning fra andre dyretyper end nævnt under nr. 1 og 2. Stk. 3. Ved forsuring af husdyrgødning i opbevaringsanlægget i perioden fra 1. september indtil 1. april skal udbringningen fra det pågældende anlæg være tilendebragt inden 4 uger fra forsuringen. Der skal ved forsuring i opbevaringsanlægget tilsættes følgende mængder 96 pct.-svovlsyre eller en tilsvarende mængde svovlsyre baseret på svovlsyrens koncentration: 1) 4,4 kg pr. ton uafgasset husdyrgødning fra kvæg. 2) 5,7 kg pr. ton uafgasset husdyrgødning fra svin. 3) 14,0 kg pr. ton afgasset husdyrgødning fra alle dyretyper og pr. ton uafgasset husdyrgødning fra andre dyretyper end nævnt under nr. 1 og 2. Stk. 4. Ved forsuring af flydende husdyrgødning i opbevaringsanlægget, hvor udbringningen er tilendebragt inden 72 timer efter forsuringen, skal der tilsættes de syremængder, der fremgår af stk. 2. Stk. 5. Ved forsuring af flydende husdyrgødning i stalden skal forsuringen foretages i overensstemmelse med de vilkår, som gælder for det pågældende staldforsuringsanlæg i medfør af husdyrbrugets tilladelse eller godkendelse efter §§ 16 a og 16 b i lov om husdyrbrug og anvendelse af gødning m.v., §§ 10-12 i lov om miljøgodkendelse m.v. af husdyrbrug eller § 33 i lov om miljøbeskyttelse. Stk. 6. Ved anvendelse af forsuring som ammoniakreducerende teknik må der ikke tilsættes kvælstofholdig kunstgødning til husdyrgødningen. Stk. 7. Ved anvendelse af udbringning af væskefraktion som ammoniakreducerende teknik må tørstofindholdet ikke overstige følgende: 1) 3,9 pct. tørstof i væskefraktionen fra uafgasset separeret husdyrgødning fra kvæg. 2) 3,6 pct. tørstof i væskefraktionen fra afgasset separeret husdyrgødning fra alle dyretyper. Stk. 8. Den ansvarlige for driften skal kunne dokumentere overholdelsen af stk. 1-5 og 7 ved opbevaring af en erklæring om tidspunktet for udbringningen, omfanget af udbringningsarealer, der er omfattet af § 6, stk. 3, og den udbragte mængde husdyrgødning samt en af de nr. 1-5 nævnte typer af dokumentation: 1) Dokumentation for nedfældningen enten i form af faktura fra maskinstation eller internt regnskab fra markdriftsfællesskab, hvoraf jordbrugsvirksomhedens udbringningsarealer fremgår, eller i form af erklæring om den foretagne nedfældning, hvis eget nedfældningsudstyr er anvendt. 2) Dokumentation for forsuring i forbindelse med udbringning i form af kvittering for indkøb af den tilstrækkelige mængde syre. 3) Dokumentation for forsuring i opbevaringsanlægget i form af kvittering for indkøb af den tilstrækkelige mængde syre samt en forsuringsattest for hver af de foretagne forsuringer, der indeholder de oplysninger, der fremgår af bilag 1. 4) Dokumentation for forsuring i stalden i form af den dokumentation, der kræves efter husdyrbrugets tilladelse eller godkendelse, jf. stk. 5. 5) Dokumentation for tørstofindhold, totalkvælstof og ammoniumkvælstof i husdyrgødningen før separering og af væskefraktionen og fiberfraktionen efter separering. Analyse af tørstofindholdet skal foretages af et laboratorium, der er akkrediteret til udførelse af kemiske analyser af gødning af Den Danske Akkrediteringsfond (DANAK) eller et tilsvarende akkrediteringsorgan, som er medunderskriver af European co-operation for Accreditation's multilaterale aftale om gensidig anerkendelse. Prøverne til analyser skal være udtaget repræsentativt. Stk. 9. Den ansvarlige for driften skal opbevare dokumentationen i 5 år og fremvise den på forlangende i forbindelse med kontrol.",
      "valid_from": "2023-06-30",
      "valid_to": null
    },
    {
      "provision_ref": "2:8",
      "chapter": "2",
      "section": "8",
      "content": "§ 8. Udbringning af kunstgødning, som indeholder ren diammoniumsulfat (svovlsur ammoniak), uden for perioden fra 1. februar indtil 1. april og udbringning af kunstgødning, som indeholder ureabaserede kvælstofforbindelser (amidkvælstof) med mere end 6 pct. kvælstof på udbringningstidspunktet, må kun ske, såfremt én af følgende betingelser er overholdt: 1) Udbringningen af kunstgødningen sker ved nedfældning, ved nedbringning inden 4 timer eller ved placering i forbindelse med såning. 2) Kunstgødningen, der indeholder ureabaserede kvælstofforbindelser (amidkvælstof), er tilsat den af ureasehæmmerproducenten anbefalede mængde ureasehæmmer. 3) Kunstgødningen, der indeholder ureabaserede kvælstofforbindelser (amidkvælstof), sprøjtes direkte på afgrødens blade. Kunstgødningen skal være tilsat et sprede-klæbemiddel. På de arealer, hvor afgrødernes blade sprøjtes med kunstgødning efter reglerne i 1. og 2. pkt., må der højst tildeles 20 kg urea-N pr. hektar hver tredje dag. 4) Kunstgødningen anvendes i overensstemmelse med betingelserne i Miljøstyrelsens tidligere meddelte dispensation med senere ændringer. Dispensationen er tilgængelig på Landbrugsstyrelsens hjemmeside. Stk. 2. Landbrugsstyrelsen kan forlænge den i stk. 1, nr. 4, nævnte tidligere meddelte dispensation. Landbrugsstyrelsen kan i forlængelsen af dispensationen ændre i vilkårene, herunder ophæve eksisterende vilkår og fastsætte nye vilkår for virksomhedens tilvejebringelse af dokumentation for den ammoniakreducerende effekt og for anvendelsen af gødningen hos de jordbrugsvirksomheder, der tildeler kunstgødning omfattet af virksomhedens dispensation. Stk. 3. Den, der tildeler kunstgødning, der indeholder ren diammoniumsulfat (svovlsur ammoniak), eller kunstgødning, der indeholder ureabaserede kvælstofforbindelser (amidkvælstof), skal kunne dokumentere overholdelsen af stk. 1 ved opbevaring af en erklæring om tidspunktet for udbringningen, anvendelse af udbringningsarealer, opgørelse over mængden af tildelt ren diammoniumsulfat (svovlsur ammoniak) eller ureabaseret kvælstofgødning (amidkvælstof) samt en af de i nr. 1-4 nævnte typer af dokumentation. 1) Dokumentation for nedfældning, nedbringning og placering i forbindelse med såning skal ske enten i form af faktura fra maskinstation eller internt regnskab fra markdriftsfællesskab, hvoraf jordbrugsvirksomhedens udbringningsarealer fremgår, eller i form af erklæring om den foretagne nedfældning, hvis eget udbringningsudstyr er anvendt. 2) Dokumentation for anvendt ureasehæmmer med angivelse af indhold af ureasehæmmer og kvittering for indkøb heraf. 3) Dokumentation i form af kvittering for indkøb af sprede-klæbemiddel og erklæring om, at betingelserne i stk. 1, nr. 3, er overholdt. 4) Dokumentation i form af en erklæring om, at vilkårene i Miljøstyrelsens dispensation med senere ændringer og producentens forskrifter er efterfulgt. Stk. 4. Den ansvarlige for driften skal opbevare dokumentationen i 5 år og fremvise den på forlangende i forbindelse med kontrol.",
      "valid_from": "2023-06-30",
      "valid_to": null
    },
    {
      "provision_ref": "2:9",
      "chapter": "2",
      "section": "9",
      "content": "§ 9. I perioden fra efter høst, dog senest 1. oktober, indtil 1. februar må der ikke udbringes flydende organisk gødning eller kvælstofholdig kunstgødning, jf. dog stk. 2-3, 6-7, 10-11, 13-14 og 20. Stk. 2. I perioden fra efter høst indtil 15. oktober må der udbringes flydende organisk gødning eller kvælstofholdig kunstgødning på arealer med frøgræs, for hvilke der er indgået kontrakt med frøavlsfirma om levering af frø i den kommende sæson. Stk. 3. I perioden fra efter høst indtil 1. oktober må der udbringes flydende organisk gødning og kvælstofholdig kunstgødning på arealer omfattet af nr. 1-3: 1) Etablerede, overvintrende fodergræsmarker, herunder marker med udlæg af græs eller kløvergræs udsået senest i forbindelse med forårssåningen. Undtagelsen omfatter dog ikke arealer med udlæg af græs eller kløvergræs i majs. 2) Arealer, hvor der den følgende vinter skal være vinterraps. 3) Arealer, hvor der senest 20. august etableres grøngødning med gul sennep, olieræddike eller blandinger heraf, og hvor der efterfølgende etableres sukkerroer til fabrik. Stk. 4. Arealer omfattet af stk. 3, nr. 3, kan ikke samtidig anvendes til opfyldelse af krav om udlægning af arealer etableret med efterafgrøder i medfør af lov om jordbrugets anvendelse af gødning og om næringsstofreducerende tiltag. Stk. 5. Arealer omfattet af stk. 3, nr. 3, der senest er etableret den 1. august, kan samtidig anvendes til opfyldelse af vilkår om opfyldelse af plantedækkekrav fastsat i medfør af § 15, stk. 7, jf. bilag 2, nr. 5. Stk. 6. I perioden fra 1. oktober indtil 1. februar må der udbringes rodfrugtvaskevand med i alt op til 60 kg kvælstof pr. hektar og 50 mm pr. hektar svarende til 500 m³ pr. hektar på græsarealer udsået senest i forbindelse med forårssåningen, arealer med efterafgrøder af græs uden kvælstoffikserende afgrøder udlagt i foråret i vårafgrøder undtagen majs og arealer med flerårige energiafgrøder. Arealerne må ikke ompløjes eller nedvisnes før 1. februar i den planperiode, hvor rodfrugtvaskevandet er udbragt, og arealerne må ikke gødes med anden gødning eller afgræsses efter 1. september. Stk. 7. I perioden fra 1. oktober indtil 15. november må der udbringes grønsaft med maksimalt 20 kg kvælstof pr. hektar og 40 ton saft pr. hektar på græsarealer udsået senest i forbindelse med forårssåningen. Græsarealerne må ikke ompløjes før 1. februar. Stk. 8. Den virksomhed, som har produceret rodfrugtvaskevandet eller grønsaften, skal skriftligt orientere kommunalbestyrelsen i de kommuner, hvor rodfrugtvaskevandet eller grønsaften er udbragt, om følgende: 1) Hvilke arealer, der anvendes til udbringning af rodfrugtvaskevand eller grønsaft. Orienteringen skal gives, inden udbringningen påbegyndes. 2) De udbragte mængder og kvælstofindholdet i det udbragte rodfrugtvaskevand eller grønsaft. Orienteringen skal gives, når udbringningen for den pågældende planperiode er tilendebragt. Stk. 9. Den virksomhed, som har produceret rodfrugtvaskevandet eller grønsaften, skal opbevare kopi af orienteringsskrivelserne i 5 år og kunne forevise dem på forlangende i forbindelse med kontrol af den jordbrugsvirksomhed, på hvis arealer rodfrugtvaskevandet eller grønsaften er udbragt. Stk. 10. På marker, der hovedsageligt er beliggende i kommuner, hvor der fra uge 30 og inden udgangen af uge 38 samlet set har været 30 pct. mere nedbør end klimanormalen 1961-1990 ifølge opgørelser fra DMI for ugerne 30-38, og hvor der fra uge 21 og inden udgangen af uge 38 samlet set har været mere nedbør end klimanormalen for 1961-1990 ifølge opgørelser og definitioner fra DMI for ugerne 21-38, kan flydende organisk gødning uanset stk. 1 udbringes indtil 15. oktober på arealer, der er omfattet af stk. 3, nr. 1 eller 2. Landbrugsstyrelsen annoncerer på styrelsens hjemmeside, www.lbst.dk, hvilke kommuner der det pågældende år er omfattet af 1. pkt. Stk. 11. I perioden fra efter høst, dog senest den 1. oktober, indtil 1. februar må andre afgrøder end vårsåede afgrøder tildeles kvælstofholdig kunstgødning. Vintersæd må dog alene tildeles kvælstofholdig kunstgødning i perioden fra efter høst indtil 1. oktober og højst i mængder op til 15 kg kvælstof pr. hektar, der skal tildeles i forbindelse med etableringen. Den ansvarlige for driften skal kunne dokumentere overholdelsen af 1. og 2. pkt. ved opbevaring af en erklæring om tidspunktet for udbringningen og den udbragte mængde kvælstof. Den ansvarlige for driften skal opbevare dokumentationen i 5 år og fremvise den på forlangende i forbindelse med kontrol. Stk. 12. I perioden fra 1. september indtil 1. marts må der ikke udbringes flydende organisk gødning bortset fra ensilagesaft i flerårige afgrøder uden årlig høst. Stk. 13. Der kan udbringes ensilagesaft i perioden fra 1. november indtil 15. november. I perioden fra efter høst indtil 1. november må der udbringes ensilagesaft på bevoksede arealer eller på arealer, hvor der er afgrøder den følgende vinter. Stk. 14. Begrænsningerne i adgangen til at udbringe flydende organisk gødning omfatter ikke restvand. Stk. 15. I perioden fra efter høst, dog senest 1. september, indtil følgende tidspunkter må der ikke udbringes fast organisk gødning bortset fra have- og parkaffald og biokul, jf. dog stk. 16-18 og 20: 1) 1. november på lerjord (JB-nr. 7-9). 2) 1. december på lerjord og humusjord (JB-nr. 5, 6, 10 og 11). 3) 1. februar på sandjord (JB-nr. 1-4). Stk. 16. Der kan udbringes fast organisk gødning i perioden fra efter høst indtil etablering af afgrøder på arealer, hvor der senest 1. september etableres græs, vinterraps, vintersæd eller grøngødning med gul sennep, olieræddike eller gul sennep og olieræddike forud for sukkerroer til fabrik. Stk. 17. Der kan udbringes fast spildevandsslam i perioden fra efter høst indtil 20. oktober på arealer, hvor der er afgrøder den følgende vinter. Stk. 18. Fast organisk gødning, hvor den anvendte andel af det totale indhold i kvælstof efter reglerne i bekendtgørelse om jordbrugets anvendelse af gødning er mindst 90 pct., kan tildeles i samme omfang som kvælstofholdig kunstgødning kan udbringes efter stk. 11. Stk. 19. Den ansvarlige for driften skal kunne dokumentere overholdelsen af stk. 18 ved opbevaring af en erklæring om produktnavn og den anvendte andel af det totale indhold af kvælstof i den organiske gødning, der er udbragt efter reglerne i stk. 11, tidspunktet for udbringningen og den udbragte mængde. Den ansvarlige for driften skal opbevare dokumentationen i 5 år og fremvise den på forlangende i forbindelse med kontrol. Stk. 20. Begrænsningerne i adgangen til at udbringe gødning gælder ikke i væksthuse og lukkede systemer.",
      "valid_from": "2023-06-30",
      "valid_to": null
    },
    {
      "provision_ref": "2:10",
      "chapter": "2",
      "section": "10",
      "content": "§ 10. Udbringning af husdyrgødning, kunstgødning og bioaske til arealerne skal ske med en udbringningsteknik, der sikrer en ensartet fordeling. Stk. 2. Fiberfraktioner skal nedbringes hurtigst muligt og inden 4 timer, jf. dog stk. 6. Stk. 3. Husdyrgødning, der i forbindelse med husdyrsygdomme er kalket efter Fødevarestyrelselsens anvisninger, skal nedbringes hurtigst muligt og inden 4 timer, jf. dog stk. 6. Stk. 4. Fast husdyrgødning bortset fra biokul må ikke udbringes på arealer med etablerede afgrøder med et gødningsbehov, der ligger inden for 20 m fra særligt ammoniakfølsomme naturtyper, medmindre husdyrgødningen nedbringes inden 4 timer. Stk. 5. Husdyrgødning bortset fra biokul, der udbringes på arealer uden etablerede afgrøder med et gødningsbehov, skal nedbringes hurtigst muligt og inden 4 timer, jf. dog stk. 6. Stk. 6. Kan husdyrgødningen ikke nedbringes inden 4 timer grundet uforudsigelige omstændigheder, skal nedbringningen finde sted, så snart det er muligt. Stk. 7. Ved krav om nedbringning skal husdyrgødningen indarbejdes i jorden, enten ved pløjning eller ved hjælp af andre kultiveringsredskaber, som f.eks. tand- eller tallerkenharver, afhængigt af jordtypen og forholdene, således at husdyrgødningen blandes helt med jord eller vendes ned under jordoverfladen. Ved nedfældning er der ikke krav om yderligere nedbringning. Stk. 8. Gødning må ikke udbringes på en måde og på sådanne arealer, at der er fare for afstrømning til vandløb (herunder dræn), søer større end 100 m² og kystvande. Husdyrgødning må ikke udbringes på en måde og på sådanne arealer, at der er fare for afstrømning til vandforsyningsanlæg. Udbringning af gødning på vandmættet, oversvømmet, frossen eller snedækket jord er ikke tilladt. Stk. 9. Gødning må ikke udbringes på stejle skråninger med en hældning på mere end 6° ned mod åbne vandløb, søer større end 100 m² eller kystvande inden for en afstand af 20 m fra vandløbets, søens eller kystvandets afgrænsning ved daglige vande, jf. dog stk. 10. Stk. 10. På stejle skråninger med en hældning på mellem 6° og 12° omfatter stk. 9 ikke 1) flydende organisk gødning og vandige ekstrakter af bioaske, som nedfældes i parallel retning i forhold til det nærliggende vandmiljø, 2) flydende kunstgødning, og 3) fast kunstgødning, der er placeret i forbindelse med såning eller nedbragt. Stk. 11. Gødning må ikke udbringes på arealer, der er omfattet af § 69, stk. 1, i lov om vandløb.",
      "valid_from": "2023-06-30",
      "valid_to": null
    },
    {
      "provision_ref": "2:11",
      "chapter": "2",
      "section": "11",
      "content": "§ 11. Den ansvarlige for driften skal etablere foranstaltninger til at imødegå, at jord fra harmoniarealer under normale vejrforhold eroderer til vandløb, søer større end 100 m² eller kystvande, når jordbrugsvirksomheden ifølge gødningsregnskabet for planperioden umiddelbart forud for den senest afsluttede planperiode i gennemsnit har tildelt 80 kg kvælstof eller derover pr. hektar harmoniareal fra organisk gødning. For nyetablerede jordbrugsvirksomheder og jordbrugsvirksomheder, der ikke var forpligtet til at udarbejde gødningsregnskab i planperioden umiddelbart forud for den senest afsluttede planperiode, fastsættes mængden af tildelt organisk gødning til under 80 kg kvælstof pr. hektar harmoniareal. Stk. 2. Foranstaltningerne efter stk. 1 skal være egnede til at imødegå erosion af jord til vandløbet, søen eller kystvandet og skal være en af følgende: 1) Der udlægges en zone langs med vandløbets, søens eller kystvandets kant, hvor der ikke foretages jordbearbejdning i efteråret. 2) Der etableres permanent græsdække i en zone langs med vandløbets, søens eller kystvandets kant. 3) Der etableres overvintrende efterafgrøder i en zone langs med vandløbets, søens eller kystvandets kant. 4) Der etableres mindre konturvolde oppe i terrænet, så vandet forhindres i at begynde at løbe ned af det skrånende terræn.",
      "valid_from": "2023-06-30",
      "valid_to": null
    },
    {
      "provision_ref": "2:12",
      "chapter": "2",
      "section": "12",
      "content": "§ 12. Kommunalbestyrelsen skal meddele påbud om etablering af en af foranstaltningerne nævnt i § 11, stk. 2, såfremt kommunalbestyrelsen under normale vejrforhold konstaterer erosion af jord til et vandløb, en sø større end 100 m² eller et kystvand fra et areal, der indgår i en jordbrugsvirksomhed omfattet af § 11. Stk. 2. Ved normale vejrforhold forstås, at døgnnedbøren i dagene omkring erosionstidspunktet ikke overskrider det landsdækkende tal for ekstremnedbørshændelser, der optræder sjældnere end hvert tyvende år. Kommunalbestyrelsen afgør på baggrund af data fra DMI, om der på tidspunktet for erosionen var normale vejrforhold ved den mark, hvor erosionshændelsen er sket. Stk. 3. Hvis påbudsmodtageren ophører med at eje eller have brugsret til et areal, der er omfattet af et påbud efter stk. 1, skal påbudsmodtageren give kommunalbestyrelsen meddelelse herom.",
      "valid_from": "2023-06-30",
      "valid_to": null
    },
    {
      "provision_ref": "2:13",
      "chapter": "2",
      "section": "13",
      "content": "§ 13. Kommunalbestyrelsen skal udføre et passende antal tilsyn med overholdelsen af §§ 11 og 12 under relevante vejrforhold.",
      "valid_from": "2023-06-30",
      "valid_to": null
    },
    {
      "provision_ref": "3:14",
      "chapter": "3",
      "section": "14",
      "content": "§ 14. Det beregnede organiske kvælstofarealkrav må for en planperiode ikke overstige harmoniarealet på en jordbrugsvirksomhed. Det organiske kvælstofarealkrav beregnes som jordbrugsvirksomhedens samlede mængde kvælstof i organisk gødning til rådighed for tildeling, jf. § 21, stk. 1, opgjort i kg kvælstof og divideret med 170 kg kvælstof pr. hektar. For jordbrugsvirksomheder, der har fået en tilladelse efter § 15, stk. 1, beregnes det organiske kvælstofarealkrav for en planperiode dog som jordbrugsvirksomhedens samlede mængde kvælstof i organisk gødning til rådighed for tildeling, jf. § 21, stk. 1, opgjort i kg kvælstof og divideret med 230 kg kvælstof pr. hektar. Stk. 2. Den ansvarlige for driften skal kunne dokumentere, at stk. 1 er overholdt.",
      "valid_from": "2023-06-30",
      "valid_to": null
    },
    {
      "provision_ref": "3:15",
      "chapter": "3",
      "section": "15",
      "content": "§ 15. Landbrugsstyrelsen kan efter ansøgning meddele tilladelse til, at en jordbrugsvirksomhed i den planperiode, som ansøgningen omfatter, må tildele op til 230 kg kvælstof fra organisk gødning pr. hektar harmoniareal. Stk. 2. En tilladelse til at tildele op til 230 kg kvælstof fra organisk gødning pr. hektar harmoniareal pr. planperiode kan meddeles til jordbrugsvirksomheder, som producerer husdyrgødning med mindst 300 kg kvælstof i den planperiode, som tilladelsen omfatter, hvoraf mindst 2/3 er fra kvæg. Tilladelse kan endvidere meddeles jordbrugsvirksomheder, hvor udbyttet fra hovedparten af hovedafgrøderne fra virksomhedens harmoniarealer ifølge en skriftlig aftale skal afgives til og anvendes på en eller flere jordbrugsvirksomheder omfattet af 1. pkt. Stk. 3. En ansøgning om tilladelse til at tildele op til 230 kg kvælstof fra organisk gødning pr. hektar harmoniareal pr. planperiode skal indgives senest den dato, der er anført som ansøgningsfrist i bekendtgørelse om ansøgninger m.v. til visse ordninger for landbrugere i Tast selv i 2024. Stk. 4. En ansøgning om tilladelse til at tildele op til 230 kg kvælstof fra organisk gødning pr. hektar harmoniareal pr. planperiode skal indgives i Landbrugsstyrelsens Tast selv, som kan tilgås via Landbrugsstyrelsens hjemmeside. En ansøgning, der ikke indgives via Tast selv, anses ikke for modtaget i Landbrugsstyrelsen. Stk. 5. Jordbrugsvirksomheden skal inden indgivelsen af ansøgningen om tilladelse til tildeling af op til 230 kg kvælstof fra organisk gødning pr. hektar harmoniareal foretage en gødningsplanlægning efter reglerne i og i medfør af lov om jordbrugets anvendelse af gødning og om næringsstofreducerende tiltag. Gødningsplanen skal omfatte jordbrugsvirksomhedens landbrugsareal og skal desuden indeholde følgende 1) en skitse, der viser de enkelte markers beliggenhed, 2) oplysning om antallet af husdyr, en beskrivelse af opstaldnings- og opbevaringssystemer, herunder opbevaringskapaciteten for gødning, 3) en beregning af det kvælstof og den fosfor, der produceres på jordbrugsvirksomheden, 4) en beskrivelse af eventuel gødningsbehandling og forventede egenskaber for den behandlede gødning, 5) oplysning om mængde og type af husdyrgødning, som leveres uden for eller modtages på jordbrugsvirksomheden, 6) oplysning om afgrødens forventede kvælstof- og fosforbehov for hver mark, 7) en beregning på markniveau af, hvor meget kvælstof og fosfor der tilføres med gødning, 8) angivelse af tidspunkt for tilførsel af husdyrgødning og kunstgødning og 9) en plan for på hvilke af jordbrugsvirksomhedens harmoniarealer, der i den efterfølgende planperiode etableres plantedække omfattet af bilag 2, nr. 5, og hvilke af jordbrugsvirksomhedens harmoniarealer, der forventes ompløjet den 1. marts eller senere. Stk. 6. Jordbrugsvirksomheden skal opbevare gødningsplanen og revidere den senest 7 dage efter enhver ændring. Stk. 7. Landbrugsstyrelsen fastsætter i en tilladelse til tildeling af op til 230 kg kvælstof fra organisk gødning pr. hektar harmoniareal krav om overholdelse af de vilkår, der fremgår af bilag 2. Stk. 8. En jordbrugsvirksomhed kan give afkald på en meddelt tilladelse til tildeling af op til 230 kg kvælstof fra organisk gødning pr. hektar harmoniareal ved senest den dato, der er anført som ansøgningsfrist i bekendtgørelse om ansøgninger m.v. til visse ordninger for landbrugere i Tast selv i 2024, at tilbagekalde sin ansøgning i Tast selv. Stk. 9. Tilladelse efter stk. 1 forudsætter, at jordbrugsvirksomhedens gødningsplanlægning ikke indeholder oplysninger om arealanvendelse i strid med bilag 2, nr. 1 og 5. Stk. 10. Tilladelse efter stk. 1 kan ikke meddeles, hvis en jordbrugsvirksomhed i den forudgående planperiode er idømt en bøde for følgende: 1) Overtrædelse af betingelser i bilag 2, nr. 5-12, i bekendtgørelse nr. 1142 af 10. juli 2022. 2) Overtrædelse af vilkår i medfør af § 15, stk. 7, jf. bilag 2. 3) Overtrædelse af § 12 i lov om jordbrugets anvendelse af gødning og om næringsstofreducerende tiltag i en planperiode, hvor jordbrugsvirksomheden har haft tilladelse til og udnyttet tilladelsen til tildeling af op til 230 kg kvælstof fra organisk gødning pr. hektar. Stk. 11. Landbrugsstyrelsens afgørelser om tilladelse til eller afslag på tilladelse til tildeling af op til 230 kg kvælstof fra organisk gødning pr. hektar harmoniareal sendes digitalt til jordbrugsvirksomheden via Tast selv. Stk. 12. Den ansvarlige for driften skal kunne dokumentere, at stk. 2-6 og 8 og vilkår fastsat i medfør af stk. 7 er opfyldt.",
      "valid_from": "2023-06-30",
      "valid_to": null
    },
    {
      "provision_ref": "3:16",
      "chapter": "3",
      "section": "16",
      "content": "§ 16. Det beregnede fosforarealkrav må for en planperiode ikke overstige harmoniarealet på en jordbrugsvirksomhed. Fosforarealkravet beregnes som jordbrugsvirksomhedens samlede mængde af fosfor i organisk gødning og bioaske til rådighed for tildeling, jf. § 21, stk. 1, opgjort i kg fosfor divideret med jordbrugsvirksomhedens fosforloft pr. hektar tillagt jordbrugsvirksomhedens samlede forbrug af fosfor i kunstgødning i planperioden på harmoniarealerne, jf. § 21, stk. 3 og 4, divideret med et fosforloft for kunstgødning på 30 kg fosfor pr. hektar, jf. dog § 20. Stk. 2. Jordbrugsvirksomhedens fosforloft beregnes ud fra den organiske gødnings fosforloft, som det er angivet i § 17, og som det er korrigeret i forhold til lave fosfortal angivet i Pt, jf. § 20, og andel af harmoniareal i oplande med skærpede fosforlofter, jf. § 18, stk. 2. Stk. 3. Den ansvarlige for driften skal kunne dokumentere, at stk. 1, 1. pkt. er overholdt.",
      "valid_from": "2023-06-30",
      "valid_to": null
    },
    {
      "provision_ref": "3:17",
      "chapter": "3",
      "section": "17",
      "content": "§ 17. For gødning, der tildeles eller afgives, fastsættes den organiske gødnings fosforloft på følgende måde: 1) For jordbrugsvirksomheder, der ikke er omfattet af nr. 2, fastsættes den organiske gødnings fosforloft som et vægtet gennemsnit af fosforlofterne for den producerede mængde fosfor fra jordbrugsvirksomhedens egen husdyrproduktion, modtaget organisk gødning og modtaget bioaske. 2) For jordbrugsvirksomheder omfattet af en tilladelse efter § 15, stk. 1, fastsættes den organiske gødnings fosforloft som et fast loft på 34 kg fosfor pr. hektar, der omfatter den producerede mængde fosfor fra jordbrugsvirksomhedens egen husdyrproduktion, modtaget organisk gødning og modtaget bioaske, jf. dog stk. 3 og 4. Stk. 2. For jordbrugsvirksomheder omfattet af en tilladelse efter § 15, stk. 1, hvor fosfor fra organisk gødning og bioaske modtaget fra andre virksomheder end jordbrugsvirksomheder omfattet af en tilladelse efter § 15, stk. 1, og modtaget fosfor fra gødningsleverandører udover den producerede og leverede mængde fosfor fra jordbrugsvirksomhedens egen husdyrproduktion udgør mere end 50 pct. af den mængde fosfor, som er produceret på jordbrugsvirksomheden i den pågældende planperiode, fastsættes den organiske gødnings fosforloft som et vægtet gennemsnit af fosforlofterne for den producerede mængde fosfor fra jordbrugsvirksomhedens egen husdyrproduktion, modtaget organisk gødning og modtaget bioaske. Stk. 3. Gødning fra jordbrugsvirksomhedens egen husdyrproduktion, jf. stk. 2, er omfattet af fosforlofterne i § 18, stk. 1. Stk. 4. Den ansvarlige for driften skal kunne dokumentere, at stk. 1-3 er opfyldt.",
      "valid_from": "2023-06-30",
      "valid_to": null
    },
    {
      "provision_ref": "3:18",
      "chapter": "3",
      "section": "18",
      "content": "§ 18. For den gødning, der tildeles og afgives, jf. § 17, stk. 1-3, anvendes ved beregningen af den organiske gødnings fosforloft de fosforlofter, der fremgår af nr. 1-4, jf. dog stk. 2. 1) For husdyrgødning fra kvæg, der er omfattet af en tilladelse efter § 15, stk. 1: a) 34 kg fosfor pr. hektar harmoniareal i planperioderne 2022/2023, 2023/2024 og 2024/2025. b) 33 kg fosfor pr. hektar harmoniareal i planperioderne 2025/2026 og frem. 2) For husdyrgødning fra fjerkræ, kødædende pelsdyr og svin: a) 33 kg fosfor pr. hektar harmoniareal i planperioderne 2022/2023, 2023/2024 og 2024/2025. b) 29 kg fosfor pr. hektar harmoniareal i planperioderne 2025/2026 og frem. 3) For husdyrgødning fra kvæg, der ikke er omfattet af en tilladelse efter § 15, stk. 1: a) 30 kg fosfor pr. hektar harmoniareal i planperioderne 2022/2023, 2023/2024 og 2024/2025. b) 29 kg fosfor pr. hektar harmoniareal i planperioderne 2025/2026 og frem. 4) For andre typer af husdyrgødning, end de der er nævnt i nr. 1-3, for anden organisk gødning samt for stoffer, produkter og materialer af biologisk oprindelse og bioaske: a) 30 kg fosfor pr. hektar harmoniareal i planperioderne 2022/2023, 2023/2024 og 2024/2025. b) 30 kg fosfor pr. hektar harmoniareal i planperioderne 2025/2026 og frem. Stk. 2. I planperioderne 2022/2023, 2023/2024 og 2024/2025 gælder det, at hvis jordbrugsvirksomheden har en andel af sine harmoniarealer i områder, der fremgår af bekendtgørelse om afgrænsning af oplande til søer med krav om skærpede fosforlofter, skal samme andel af jordbrugsvirksomhedens samlede harmoniarealer anvendes i beregningen af den organiske gødnings fosforloft for virksomhedens producerede og modtagne organiske gødning. For denne andel af jordbrugsvirksomhedens producerede og modtagne mængder af organisk gødning fastsættes et fosforloft på 30 kg fosfor pr. ha. Jordbrugsvirksomhedens harmoniareal i de enkelte oplande opgøres på baggrund af den planlægning, jordbrugsvirksomheden skal foretage i planperioden, jf. § 41 i lov om jordbrugets anvendelse af gødning og om næringsstofreducerende tiltag. Det antages i den forbindelse, at den anvendte organiske gødning er fordelt ensartet på hele virksomhedens harmoniareal. Stk. 3. Bestemmelsen i stk. 2 omfatter ikke jordbrugsvirksomheder, der er omfattet af en tilladelse efter § 15, stk. 1. Stk. 4. Organisk gødning og bioaske som afgives fra en jordbrugsvirksomhed til en anden jordbrugsvirksomhed tilknyttes den organiske gødnings fosforloft, som afgiveren har oplyst. Stk. 5. For gødningsleverandører fastsættes der ét samlet organisk fosforloft for den gødning, der er afgivet fra gødningsleverandøren, ud fra det vægtede gennemsnitsloft for de mængder organisk gødning og stoffer, produkter og materialer af biologisk oprindelse, der er modtaget af den pågældende gødningsleverandør i den forrige planperiode, således at det præcise gennemsnitsloft kan fastlægges umiddelbart i alle aftaler i en given planperiode. For gødningsleverandører, som ikke leverede gødning i den forrige planperiode, fastlægges den organiske gødnings fosforloft ud fra det vægtede gennemsnitsloft for de forventede tilførte mængder. Stk. 6. Ved ophør af en jordbrugsvirksomhed, eller hvis lagerforskydninger udgør mere end 75 pct. af den tildelte mængde fosfor fra organisk gødning eller bioaske, tilknyttes den organiske gødnings fosforloft fra forrige planperiode alle lagre og hele den tildelte mængde i relation til den organiske gødning eller bioaske, som overtages af andre jordbrugsvirksomheder.",
      "valid_from": "2023-06-30",
      "valid_to": null
    },
    {
      "provision_ref": "3:19",
      "chapter": "3",
      "section": "19",
      "content": "§ 19. Jordbrugsvirksomheder, der afgiver organisk gødning eller bioaske, skal oplyse modtageren om den overførte mængde fosfor. Jordbrugsvirksomheder, der afgiver organisk gødning og bioaske til jordbrugsvirksomheder eller gødningsleverandører, skal desuden oplyse modtageren om den organiske gødnings fosforloft, som modtageren skal anvende, jf. stk. 2. Stk. 2. Jordbrugsvirksomheder skal oplyse modtageren af den organiske gødning eller bioasken om følgende fosforloft: 1) Andre jordbrugsvirksomheder end de i nr. 2 og 3 nævnte skal oplyse den organiske gødnings fosforloft i den forudgående planperiode. 2) Jordbrugsvirksomheder, der har en tilladelse efter § 15, stk. 1, og som kan tildele 34 kg fosfor pr. hektar harmoniareal, skal oplyse dette fosforloft. 3) Jordbrugsvirksomheder, der i den foregående planperiode havde en tilladelse efter § 15, stk. 2, i bekendtgørelse nr. 1142 af 10. juli 2022 om anvendelse af gødning til at tildele 34 kg fosfor pr. hektar harmoniareal, og som ikke i den indeværende planperiode har en tilladelse efter § 15, stk. 1, og jordbrugsvirksomheder, der ikke i den foregående planperiode har været registreret i Register for Gødningsregnskab, eller som var registrerede i Register for Gødningsregnskab i den foregående planperiode, men som hverken producerede eller modtog organisk gødning, skal oplyse et fosforloft, der ikke er mere end 1 kg fosfor pr. hektar højere end det beregnede fosforloft for den organiske gødning for den indeværende planperiode. Stk. 3. Den afgivende jordbrugsvirksomhed skal kunne dokumentere, at oplysningerne efter stk. 1 er afgivet. Den ansvarlige for driften skal opbevare dokumentationen i 5 år og fremvise den på forlangende i forbindelse med kontrol.",
      "valid_from": "2023-06-30",
      "valid_to": null
    },
    {
      "provision_ref": "3:20",
      "chapter": "3",
      "section": "20",
      "content": "§ 20. Den organiske gødnings fosforloft og fosforloftet for kunstgødning kan hæves, hvis følgende betingelser er opfyldt: 1) Det gennemsnitlige fosfortal, jf. stk. 2, på jordbrugsvirksomhedens harmoniarealer med JB-nr. 1-10 er under 4,0. 2) På jordbrugsvirksomheden foreligger der fosfortal for samtlige af jordbrugsvirksomhedens harmoniarealer med JB-nr. 1-10. 3) Det gennemsnitlige fosfortal er resultater af jordprøver, som ikke er ældre end 5 år ved starten på den planperiode, hvor fosforloftet ønskes hævet. 4) Der foreligger som minimum én jordprøve for hver påbegyndt 5 hektar harmoniareal med JB-nr. 1-10 og som minimum én jordprøve for hver mark med JB-nr. 1-10, som indgår i jordbrugsvirksomhedens harmoniarealer. Analyserne af prøverne skal foretages af et laboratorium, der som minimum skal have et kvalitetsstyringssystem i overensstemmelse med standarden EN ISO/IEC 17025 eller andre tilsvarende internationalt accepterede standarder. Fosforanalysen skal foretages efter Olsen P-metoden. Prøveudtagningen skal indtegnes på markkort, og der skal være en entydig sammenhæng mellem udtagningssted på markkortet og analyseresultat på analyseattesten. Analyseattest og markkortet skal kunne forevises på forlangende i forbindelse med kontrol. Stk. 2. Jordbrugsvirksomhedens gennemsnitlige fosfortal beregnes som det vægtede gennemsnit af markernes gennemsnitlige fosfortal baseret på samtlige af jordbrugsvirksomhedens jordprøver fra den seneste prøvetagning på markerne, som er taget senest 31. marts i den efterfølgende planperiode. Stk. 3. Fosforlofterne kan hæves i henhold til følgende kriterier: 1) Fosforloftet kan hæves med 1 kg fosfor pr. hektar harmoniareal for hver påbegyndt 0,5 Pt enheder under Pt 4,0 i intervallet 3,0-4,0. 2) Fosforloftet hæves med yderligere 2 kg fosfor pr. hektar harmoniareal for hver påbegyndt 0,25 Pt enheder under Pt 3,0. Stk. 4. Fosforloftet kan maksimalt hæves med 14 kg fosfor pr. hektar harmoniareal pr. planperiode, og det korrigerede fosforloft må ikke overstige 45 kg fosfor pr. hektar harmoniareal pr. planperiode, jf. dog stk. 5. Stk. 5. På jordbrugsvirksomheder med marker med JB-nr. 11 eller 12 korrigeres forøgelsen af fosforloftet, jf. stk. 1, med en faktor fastsat som antal hektar af jordbrugsvirksomhedens harmoniarealer, som ikke er marker med JB-nr. 11 eller 12, divideret med det samlede harmoniareal.",
      "valid_from": "2023-06-30",
      "valid_to": null
    },
    {
      "provision_ref": "3:21",
      "chapter": "3",
      "section": "21",
      "content": "§ 21. Mængden af gødning til rådighed for tildeling, jf. § 14, stk. 1, og § 16, stk. 1, beregnes ud fra den producerede mængde korrigeret for lagerforskydninger primo og ultimo i den pågældende planperiode samt den mængde, der er afgivet og modtaget i løbet af planperioden, således som dette opgøres efter reglerne i bekendtgørelse om jordbrugets anvendelse af gødning. Gødning afsat af udegående dyr medregnes som tildelt, såfremt det afsættes på harmoniarealer. Stk. 2. Harmoniarealer opgøres for hver planperiode. Hvis der er stor afstand fra harmoniarealerne til opbevaringsanlægget for husdyrgødningen, kan tilsynsmyndigheden kræve dokumentation for, at arealerne reelt indgår i fordelingen af husdyrgødningen. Såfremt der på et areal alene udbringes kunstgødning eller bioaske, kan den ansvarlige for driften vælge, at arealet ikke skal medregnes som harmoniareal. Stk. 3. Mængden af udbragt fosfor i kunstgødning og bioaske på harmoniarealerne beregnes som den udbragte mængde fosfor i kunstgødning og bioaske på hele jordbrugsvirksomheden, jf. dog stk. 4. Stk. 4. En jordbrugsvirksomhed kan fratrække følgende mængder af fosfor fra kunstgødning og bioaske, der er tildelt på arealer, som ikke medregnes som harmoniarealer, i virksomhedens forbrug af fosfor: 1) For kunstgødning og bioaske, som er tildelt i væksthuse, planteskoler, lukkede systemer, planteskolekulturer og containerpladser, vedplanter o.lign. fastsættes den mængde fosfor, som kan fratrækkes ved beregningen af den tildelte mængde fosfor, som det dyrkede areal angivet i hektar med mindst to decimaler ganget med fosfornormen for den pågældende afgrøde under anvendelse af de fosfornormer, der fremgår af bekendtgørelse om jordbrugets anvendelse af gødning for den pågældende planperiode. 2) For kunstgødning og bioaske, som er forbrugt ved dyrkning af mindst fire hold grøntsager på friland på samme areal inden for samme planperiode, fastsættes den mængde fosfor, som kan fratrækkes ved beregningen af den tildelte mængde fosfor, som det dyrkede areal angivet i hektar med mindst to decimaler ganget med en fosfornorm på 60 kg fosfor pr. hektar pr. planperiode. 3) For fosfor tildelt på arealer i skove, som er omfattet af definitionen af afgrødekode 581-588, 591-594 eller 602-605, fastsættes den mængde fosfor, som kan fratrækkes ved beregningen af den tildelte mængde fosfor, som det dyrkede skovareal angivet i hektar med mindst to decimaler ganget med fosfornormen for den pågældende afgrøde under anvendelse af de fosfornormer, der fremgår af bekendtgørelse om jordbrugets anvendelse af gødning for den pågældende planperiode. En jordbrugsvirksomhed, der i en eller flere af de fem forudgående planperioder ikke har benyttet muligheden i 1. pkt., kan fratrække det dyrkede skovareal, der ifølge den gødningsplanlægning, som jordbrugsvirksomheden har indberettet i medfør af reglerne i bekendtgørelse om jordbrugets anvendelse af gødning, er omfattet af definitionen af afgrødekode 581-588, 591-594 eller 602-605, i planperioden og i de forudgående planperioder, hvor fradragsmuligheden ikke er benyttet, angivet i hektar med mindst to decimaler ganget med fosfornormen for den pågældende afgrøde under anvendelse af de fosfornormer, der fremgår af bekendtgørelse om jordbrugets anvendelse af gødning for den pågældende planperiode. 4) For fosfor tildelt på arealer med afgrøder, som er omfattet af en kvælstofnorm eller en fosfornorm, jf. bekendtgørelse om jordbrugets anvendelse af gødning, og som ikke er omfattet af nr. 1-3, fastsættes den mængde fosfor, som kan fratrækkes ved beregningen af den tildelte mængde fosfor som den forbrugte mængde fosfor fra kunstgødning og bioaske på de pågældende arealer, bortset fra arealer omfattet af nr. 1-3. Det forudsættes, at den tildelte mængde fosfor i kunstgødning og bioaske er fordelt ensartet på hele arealet med afgrøder, som er omfattet af en kvælstofnorm eller en fosfornorm, jf. tabel 1, bilag 1, til bekendtgørelse om jordbrugets anvendelse af gødning, herunder på virksomhedens harmoniarealer.",
      "valid_from": "2023-06-30",
      "valid_to": null
    },
    {
      "provision_ref": "4:22",
      "chapter": "4",
      "section": "22",
      "content": "§ 22. Landbrugsstyrelsen kan dispensere fra reglerne i §§ 4-21 til forsøgs-, test-, udviklings- og demonstrationsprojekter med henblik på udvikling af miljøteknologi og teknikker og metoder til landbrugsdrift. Stk. 2. En dispensation efter stk. 1 bortfalder, hvis den ikke er udnyttet inden 6 år efter, at dispensationen er meddelt. Hvis en del af dispensationen ikke er udnyttet, bortfalder dispensationen for denne del. Stk. 3. En dispensation anses for udnyttet, når det ansøgte faktisk er gennemført.",
      "valid_from": "2023-06-30",
      "valid_to": null
    },
    {
      "provision_ref": "4:23",
      "chapter": "4",
      "section": "23",
      "content": "§ 23. Jordbrugsvirksomheder skal efter de takster, der er fastsat i stk. 4 og 5, bidrage til dækning af de kommunale omkostninger i forbindelse med tilsyn med overholdelse af reglerne i kapitel 2, jf. dog stk. 2 og 3. Ved tilsyn forstås i denne bestemmelse enhver form for udøvelse af tilsynsvirksomhed, herunder de aktiviteter, der indgår i kommunalbestyrelsens planlægning, forberedelse og gennemførelse af et konkret tilsynsbesøg, administrativ kontrol af eksempelvis registreringer og måledata, opfølgning i form af afrapportering og håndhævelse med henblik på at sikre, at jordbrugsvirksomheder overholder reglerne i kapitel 2. Stk. 2. Stk. 1 gælder kun for tilsyn efter § 13, hvis kommunalbestyrelsen foretager håndhævelser, eller hvis kommunalbestyrelsen konstaterer forhold, der giver anledning til en fortsat tilsynsindsats. Stk. 3. Stk. 1 gælder ikke for tilsyn, som alene udføres på baggrund af oplysninger fra naboer eller andre tredjeparter. Stk. 4. Taksten for tid anvendt af kommunens medarbejdere er 451,36 kr. pr. time i 2023. Der skal ikke betales moms af brugerbetalinger. Tidsforbruget opgøres pr. dag til nærmeste halve time. Taksten reguleres årligt på grundlag af de senest offentliggjorte PL-reguleringssatser, der offentliggøres af Finansministeriet i den årlige aftale om kommunernes økonomi. Landbrugsstyrelsen beregner hvert år den nye takst og offentliggør denne på Landbrugsstyrelsens hjemmeside. Ved opkrævningen anvendes den PL-regulerede takst, der er gældende for det tidspunkt, hvor tidsforbruget har fundet sted. Stk. 5. For fremmede tjenesteydelser til brug for de i stk. 1 nævnte opgaver betales 57,79 pct. af regningsbeløbet ekskl. moms. Stk. 6. Kommunalbestyrelsen opkræver hvert år i november måned brugerbetaling fra de jordbrugsvirksomheder, hvor myndigheden har udført brugerbetalingspligtige opgaver i perioden fra 1. november i det foregående år til 1. november i det indeværende år. Stk. 7. Opkrævninger efter stk. 6 skal indeholde en opgørelse af kommunalbestyrelsens samlede tidsforbrug i forbindelse med tilsyn med virksomheden i perioden, jf. stk. 4. Opgørelsen skal være opdelt i tidsforbrug i forbindelse med aktiviteter på jordbrugsvirksomheden og tidsforbrug i forbindelse med aktiviteter uden for jordbrugsvirksomheden. For så vidt angår omkostninger til fremmede tjenesteydelser, jf. stk. 5, skal opgørelsen indeholde oplysninger om det samlede beløb for disse tjenesteydelser, som skal være opdelt i omkostninger i forbindelse med aktiviteter på jordbrugsvirksomheden og omkostninger i forbindelse med aktiviteter uden for jordbrugsvirksomheden. Stk. 8. Betales opkrævet brugerbetaling ikke rettidigt, skal der betales rente herfor efter reglerne i § 72, stk. 2, 2. og 3. pkt., i lov om husdyrbrug og anvendelse af gødning m.v. Stk. 9. Kommunalbestyrelsen fastsætter forfaldsdatoen for brugerbetalingen.",
      "valid_from": "2023-06-30",
      "valid_to": null
    },
    {
      "provision_ref": "4:24",
      "chapter": "4",
      "section": "24",
      "content": "§ 24. Kommunalbestyrelsens afgørelser efter denne bekendtgørelse kan ikke påklages til anden administrativ myndighed.",
      "valid_from": "2023-06-30",
      "valid_to": null
    },
    {
      "provision_ref": "5:25",
      "chapter": "5",
      "section": "25",
      "content": "§ 25. Medmindre højere straf er forskyldt efter den øvrige lovgivning, straffes med bøde den, der 1) anvender gødning i strid med § 4, stk. 1, § 5, § 6, stk. 1-3, § 7, stk. 1-7, § 8, stk. 1, § 9, stk. 1, 12 eller stk. 15, eller § 10, stk. 1-5, 7-9 eller 11, 2) undlader at dokumentere og opbevare dokumentation i henhold til § 7, stk. 8 eller 9, § 8, stk. 3 eller 4, § 9, stk. 8-9 eller 11, 3. og 4. pkt., eller stk. 19, § 14, stk. 2, § 15, stk. 12, § 17, stk. 4, eller § 19, stk. 3, 3) overtræder vilkår i dispensationer meddelt efter § 22, stk. 1, 4) undlader at efterkomme påbud eller forbud efter § 12, stk. 1, 5) har et beregnet organisk kvælstofarealkrav eller fosforarealkrav, der overstiger jordbrugsvirksomhedens harmoniareal, jf. § 14, stk. 1, 1. pkt., og § 16, stk. 1, 1. pkt., 6) undlader at afgive oplysninger om den overførte mængde fosfor i organisk gødning eller bioaske eller om den organiske gødnings fosforloft, jf. § 19, stk. 1, 7) afgiver oplysninger om den organiske gødnings fosforloft i strid med § 19, stk. 2, eller 8) overtræder vilkår fastsat i medfør af § 15, stk. 7, jf. bilag 2. Stk. 2. Straffen kan stige til fængsel i indtil 2 år, hvis overtrædelsen er begået forsætligt eller ved grov uagtsomhed, og hvis der ved overtrædelsen er 1) voldt skade eller fremkaldt fare for skade på natur, dyr, planter, landskaber eller mennesker, eller de øvrige interesser, som lov om husdyrbrug og anvendelse af gødning m.v. tilsigter at beskytte, jf. § 1 i lov om husdyrbrug og anvendelse af gødning m.v., herunder luft, vand, jord og undergrund, eller 2) opnået eller tilsigtet en økonomisk fordel for den pågældende selv eller andre, herunder ved besparelser. Stk. 3. Der kan pålægges selskaber m.v. (juridiske personer) strafansvar efter reglerne i straffelovens 5. kapitel.",
      "valid_from": "2023-06-30",
      "valid_to": null
    },
    {
      "provision_ref": "5:26",
      "chapter": "5",
      "section": "26",
      "content": "§ 26. Skønnes en overtrædelse af § 14, stk. 1, 1. pkt., § 16, stk. 1, 1. pkt., eller § 19, stk. 2, ikke at medføre højere straf end bøde, kan Landbrugsstyrelsen i et bødeforelæg tilkendegive den pågældende, at sagen kan afgøres uden retssag, såfremt denne erklærer sig skyldig i overtrædelsen og erklærer sig rede til inden for en nærmere angiven frist at betale en bøde som angivet i bødeforelægget. Stk. 2. Retsplejelovens § 834, stk. 1, nr. 2 og 3, og stk. 2, og § 752, stk. 1, om krav til indholdet af et anklageskrift og om, at en sigtet ikke er forpligtet til at udtale sig, finder tilsvarende anvendelse på bødeforelæg efter stk. 1. Stk. 3. Vedtages bøden inden den givne frist, bortfalder videre forfølgning. Stk. 4. Stk. 1-3 finder også anvendelse på overtrædelser, som er sket i planperioderne 2020/2021 og 2021/2022.",
      "valid_from": "2023-06-30",
      "valid_to": null
    },
    {
      "provision_ref": "6:27",
      "chapter": "6",
      "section": "27",
      "content": "§ 27. Bekendtgørelsen træder i kraft den 1. august 2023. Stk. 2. Bekendtgørelse nr. 1142 af 10. juli 2022 om jordbrugsvirksomheders anvendelse af gødning ophæves. Stk. 3. For virksomheder, der har fået tilladelse til at tildele organisk gødning i mængder svarende til 230 kg kvælstof pr. hektar harmoniareal pr. planperiode efter § 14, stk. 2, i bekendtgørelse nr. 1142 af 10. juli 2022, finder bekendtgørelsens § 14, stk. 3-5, jf. bilag 2, og § 27, stk. 1, nr. 1-5, og stk. 3, fortsat anvendelse. Stk. 4. § 30, stk. 4, i bekendtgørelse nr. 1142 af 10. juli 2022 om jordbrugsvirksomheders anvendelse af gødning finder fortsat anvendelse for forhold, der vedrører planperioden 2021/2022. Stk. 5. § 28 i bekendtgørelse nr. 1142 af 10. juli 2022 om jordbrugsvirksomheders anvendelse af gødning finder fortsat anvendelse for overtrædelser, der er sket i planperioderne 2020/2021, 2021/2022 og 2022/2023.",
      "valid_from": "2023-06-30",
      "valid_to": null
    }
  ],
  "definitions": [
    {
      "term": "tilsyn",
      "definition": "i denne bestemmelse enhver form for udøvelse af tilsynsvirksomhed, herunder de aktiviteter, der indgår i kommunalbestyrelsens planlægning, forberedelse og gennemførelse af et konkret tilsynsbesøg, administrativ kontrol af eksempelvis registreringer og måledata, opfølgning i form af afrapportering og håndhævelse med henblik på at sikre, at jordbrugsvirksomheder overholder reglerne i kapitel 2",
      "source_provision": "4:23"
    }
  ]
}
