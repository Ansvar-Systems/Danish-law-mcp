{
  "id": "2025:912",
  "type": "statute",
  "title": "Bekendtgørelse om tilskud, regnskab og revision m.v. ved universiteterne",
  "short_name": "BEK H#LOKDOK04",
  "status": "in_force",
  "issued_date": "2025-06-25",
  "url": "https://www.retsinformation.dk/eli/lta/2025/912/xml",
  "description": "Retsinformation source. DocumentId=CE001561; AccessionNumber=B20250091205; Characters preserved in NFC; ASCII fallback used only for key/file generation.",
  "provisions": [
    {
      "provision_ref": "1:1",
      "chapter": "1",
      "section": "1",
      "content": "§ 1. Efter denne bekendtgørelse ydes tilskud til universitetet som faste tilskud, aktivitetsbestemte tilskud, resultattilskud og kvalitetstilskud til uddannelse samt som faste tilskud til forskning og øvrige formål. Tilskuddenes størrelse fastsættes på de årlige finanslove."
    },
    {
      "provision_ref": "1:2",
      "chapter": "1",
      "section": "2",
      "content": "§ 2. Der ydes faste tilskud til uddannelse i form af grundtilskud, grundtilskud til decentrale uddannelsesudbud, kompensationstilskud og øvrige faste tilskud til uddannelsesformål. Stk. 2. Grundtilskuddene fastsættes for 4-årige perioder og genfastsættes næste gang i 2026 for perioden 2027-2030. Stk. 3. Der ydes grundtilskud til decentrale uddannelsesudbud og uddannelsesfilialer fra året efter første studenteroptag. Grundtilskuddene til decentrale uddannelsesudbud og uddannelsesfilialer fastsættes for 4-årige perioder og genfastsættes næste gang i 2026 for perioden 2027-2030. For decentrale udbud, der har eksisteret i mindst fire år, er det en betingelse ved genfastsættelsen, at der i året før genfastsættelsesåret er en studieaktivitet på minimum 30 studenterårsværk. Stk. 4. Der ydes alene grundtilskud for udbud, hvor udbyderen selv varetager mindst 75 pct. af undervisningsaktiviteten."
    },
    {
      "provision_ref": "1:3",
      "chapter": "1",
      "section": "3",
      "content": "§ 3. De aktivitetsbestemte tilskud ydes til universitetets udbud af godkendt videregående uddannelse efter universitetslovens § 4, stk. 1, nr. 1 og 2, (bachelor- og kandidatuddannelse), § 4 b (erhvervskandidatuddannelse), § 5 (deltidsuddannelse) og § 7 anden videregående heltidsuddannelse (erhvervsakademi- og professionsbacheloruddannelse), jf. dog stk. 2 og § 4. Stk. 2. Universitetets udbud af ekstra uddannelsesaktivitet og enkeltfag efter § 4 a i universitetsloven, ekstra uddannelsesaktivitet efter § 7 a i lov om erhvervsakademiuddannelser og professionsbacheloruddannelser og enkeltfag efter § 6, stk. 12, i lov om åben uddannelse (erhvervsrettet voksenuddannelse) m.v., indgår ikke i beregningen af universitetets tilskud. Stk. 3. Praktik under en uddannelse, der er fastsat som lønnet praktik efter uddannelsesreglerne, indgår ikke i beregningen af universitetets tilskud."
    },
    {
      "provision_ref": "1:4",
      "chapter": "1",
      "section": "4",
      "content": "§ 4. Udenlandske studerende på en godkendt videregående uddannelse, jf. § 3, stk. 1, kan kun udløse aktivitetsbestemte tilskud efter § 3, og dermed indgå i beregningen efter §§ 16-17, hvis de 1) er meddelt tidsubegrænset opholdstilladelse, tidsbegrænset opholdstilladelse med mulighed for varigt ophold, tidsbegrænset opholdstilladelse med henblik på midlertidigt ophold i Danmark efter udlændingelovens § 7 eller § 8, stk. 1 og 2, eller er meddelt tidsbegrænset opholdstilladelse med henblik på midlertidigt ophold efter udlændingelovens § 9, stk. 1, eller § 9 c, stk. 1, som følge af en familiemæssig tilknytning til en udlænding, der er meddelt opholdstilladelse efter § 7 eller § 8, stk. 1 og 2, 2) er udvekslet med danske bachelor-, kandidat- eller masterstuderende efter aftale indgået efter bekendtgørelse om universiteternes internationale uddannelsesforløb mellem universitetet og et eller flere universiteter i udlandet eller er på studieophold ved et dansk universitet formidlet via Fulbright, Denmark's International Study Program (DIS) eller Rotary Ambassadorial Scholarships, 3) er udvekslet med danske erhvervsakademi- eller professionsbachelorstuderende efter aftale mellem universitetet og en institution i udlandet, 4) efter EU-retten, herunder EØS-aftalen, eller internationale aftaler, herunder kulturaftaler, som Danmark har indgået, har krav på ligestilling med danske statsborgere, 5) har opholdstilladelse efter udlændingelovens § 9 m som medfølgende barn til en udlænding, der har opholdstilladelse på grundlag af beskæftigelse m.v., jf. udlændingelovens § 9 a, 6) gennemfører dele af en Erasmus+ eller Erasmus Mundus-kandidatuddannelse i Danmark og er omfattet af nr. 4, jf. § 6, stk. 8, 7) er meddelt opholdstilladelse efter lov om midlertidig opholdstilladelse til personer, der i Afghanistan har bistået danske myndigheder m.v., 8) er meddelt opholdstilladelse efter lov om midlertidig opholdstilladelse til personer, der er fordrevet fra Ukraine, eller 9) har ansøgt om eller er meddelt opholdstilladelse efter udlændingelovens § 9 i, stk. 5 eller 6, og de, inden de fik meddelt opholdstilladelse efter disse bestemmelser, var omfattet af nr. 1-8. Stk. 2. For udenlandske studerende, der ikke er omfattet af stk. 1, skal universitetet opkræve fuld deltagerbetaling efter § 19. Stk. 3. Ændres den studerendes forhold i løbet af et semester således, at den studerende bliver tilskudsudløsende efter stk. 1, vil deltagerbetalingen først falde bort fra det kommende semester. Det påhviler den studerende at dokumentere ændrede forhold over for universitetet. Stk. 4. Ændres den studerendes forhold i løbet af et semester således, at den studerende ikke længere er tilskudsudløsende efter stk. 1, skal der betales deltagerbetaling efter § 19 fra det kommende semester. Stk. 5. En udenlandsk studerende, der er blevet optaget på en uddannelse ved universitetet, jf. § 3, stk. 1, på baggrund af stk. 1, nr. 5, udløser aktivitetsbestemte tilskud til færdiggørelsen af den pågældende uddannelse, selvom den studerendes forælders opholdstilladelse efter udlændingelovens § 9 a bortfalder."
    },
    {
      "provision_ref": "1:5",
      "chapter": "1",
      "section": "5",
      "content": "§ 5. Har uddannelses- og forskningsministeren fastsat en maksimalramme for tilgang til uddannelsen eller uddannelserne (dimensionering), jf. § 4, stk. 5, og § 4 b, stk. 3, i universitetsloven og § 33 i lov om erhvervsakademiuddannelser og professionsbacheloruddannelser, fastsættes aktivitetstilskuddet efter § 3 i overensstemmelse hermed. Stk. 2. Hvis universitetet optager studerende ud over dimensioneringen, reduceres universitetets tilskud efter § 3. Ved uddannelsesspecifik dimensionering beregnes tilskudsreduktionen ved at gange antallet af optagne studerende udover dimensioneringen med den uddannelsestakst, som de studerendes aktivitet normalt udløser på uddannelsen. Ved ledighedsbaseret dimensionering beregnes tilskudsreduktionen ved at gange antallet af optagne studerende udover dimensioneringen med en beregnet uddannelsestakst vægtet efter de involverede uddannelsers optag. Ved sektordimensionering beregnes tilskudsreduktionen ved at gange tilgangen af studerende udover dimensioneringen med institutionens gennemsnitlige tilskud per studenterårsværk (STÅ). Beregningen af tilskudsreduktion for dimensionerede uddannelser er nærmere beskrevet i bilag 1. Tilskudsreduktionen foretages snarest muligt. Er overskridelsen af meroptagne studerende betydelig, kan tilskudsreduktion dog foretages i tilskud for senere finansår. Stk. 3. Hvis en årgangs aktivitet på grund af overflytning eller lignende i betydeligt omfang overskrider den aktivitet, der kan forventes ud fra den fastsatte dimensionering, kan årgangens tilskudsudløsende aktivitet blive reduceret til den aktivitet, som den fastsatte dimensionering forventes at medføre. Stk. 4. En reduktion efter stk. 2 og 3 vil blive tilrettelagt, sådan at en eventuel overskridelse af dimensioneringen som følge af en eventuel fleksibilitetsgaranti eller optagelse af bachelorer, der har ret til optagelse på en kandidatuddannelse, friholdes."
    },
    {
      "provision_ref": "1:6",
      "chapter": "1",
      "section": "6",
      "content": "§ 6. Universitetet kan i samarbejde med et eller flere udenlandske universiteter udbyde hele eller dele (frivillige eller obligatoriske forløb) af godkendte uddannelser efter universitetslovens § 4, stk. 1, nr. 1-2, og § 5 i udlandet alene eller med et eller flere samarbejdsuniversiteter, jf. § 2 i bekendtgørelse om universiteternes internationale uddannelsesforløb. Der ydes aktivitetsbestemte tilskud efter § 3 for den del af uddannelsen, der foregår i Danmark. Stk. 2. Tilskud til universitetets udbud af hele eller dele (frivillige eller obligatoriske forløb) af godkendte uddannelser i udlandet ydes ud fra takster på de årlige finanslove og antal årsstuderende for den del af uddannelsen, der gennemføres i Danmark. Stk. 3. Universitetets aftaler om udbud af hele eller dele af uddannelser i udlandet i samarbejde med et udenlandsk universitet samt bilaterale eller multilaterale udvekslingsaftaler skal udarbejdes i henhold til bekendtgørelse om universiteternes internationale uddannelsesforløb. Stk. 4. I de tilfælde, hvor der er krav om gensidig udveksling, udløser de studerende optaget på det udenlandske universitet aktivitetsbestemte uddannelsestilskud efter § 3 for den del af uddannelsen, der gennemføres i Danmark, hvis de er udvekslet med studerende optaget på det danske universitet efter aftale mellem det danske universitet og de udenlandske studerendes hjemuniversitet. Stk. 5. Universitetet skal tilrettelægge sit samlede udbud af dele (frivillige og obligatoriske forløb) af godkendte uddannelser i udlandet, jf. stk. 2, og bilaterale eller multilaterale udvekslingsaftaler, jf. § 4, stk. 1, nr. 2 og 3, således, at der er gensidighed og økonomisk balance i udvekslingen med de udenlandske universiteter. Gensidigheden og den økonomiske balance vurderes over den 3-årige periode 2025-2027 og herefter over efterfølgende 3-årige perioder og for den samlede universitetssektor under ét. Universiteternes tilskud for indgående studerende reguleres svarende til værdien af den aktivitet, de udgående studerende får merit for. Stk. 6. Optjent merit for studerende, der, mens de er optaget på det danske universitet, tager på selvarrangerede ophold på et universitet i udlandet og ikke er omfattet af en gensidig udvekslingsaftale, jf. stk. 4, kan indgå i beregningen af tilskud. Ved beregningen af aktivitetsbestemte tilskud efter § 3 indgår ikke merit for studerende, der finansieres via udlandsstipendieordningen, jf. afsnit I a i SU-loven. Stk. 7. Universitetet kan anvende egne midler til at afholde udgifter for studerende, der ikke udløser tilskud efter § 4 i de tilfælde, hvor studerende optaget på et universitet i udlandet er omfattet af en aftale og tager dele af deres uddannelse på et dansk universitet i Danmark, jf. stk. 5. Stk. 8. I henhold til universitetsloven kan universitetet i samarbejde med et eller flere udenlandske universiteter udbyde uddannelser som led i EU-studieprogrammer om Erasmus+ og Erasmus Mundus-kandidatuddannelser. Der ydes aktivitetsbestemte tilskud efter § 3 for den del af uddannelsen, der foregår i Danmark og er omfattet af EU-retten, herunder EØS-aftalen, jf. § 4, stk. 1, nr. 4. For udenlandske studerende på Erasmus+ eller Erasmus Mundus-kandidatuddannelser, der ikke er omfattet af § 4, stk. 1, nr. 4, skal universitetet opkræve fuld deltagerbetaling efter § 19."
    },
    {
      "provision_ref": "1:7",
      "chapter": "1",
      "section": "7",
      "content": "§ 7. Universitetet kan udbyde erhvervsakademi- og professionsbacheloruddannelser efter aftale med en eller flere udenlandske institutioner efter §§ 8-10 i lov om erhvervsakademiuddannelser og professionsbacheloruddannelser."
    },
    {
      "provision_ref": "1:8",
      "chapter": "1",
      "section": "8",
      "content": "§ 8. De aktivitetsbestemte tilskud beregnes endeligt ved årets afslutning på grundlag af den opgjorte aktivitet og takster fastsat i finansloven samt eventuelle efterfølgende reguleringer."
    },
    {
      "provision_ref": "1:9",
      "chapter": "1",
      "section": "9",
      "content": "§ 9. Uddannelses- og Forskningsstyrelsen fastsætter krav til universitetets registrering og indberetning af studieaktivitet og optagelsestal til brug for fastlæggelse af tilskud efter denne bekendtgørelse (indberetningsinstruks for universiteter)."
    },
    {
      "provision_ref": "1:10",
      "chapter": "1",
      "section": "10",
      "content": "§ 10. Universitetets opgørelse af studenterårsværk m.v. skal attesteres af rektor eller af den, som rektor har delegeret kompetencen til."
    },
    {
      "provision_ref": "1:11",
      "chapter": "1",
      "section": "11",
      "content": "§ 11. Resultattilskuddene ydes som henholdsvis studietidstilskud og beskæftigelsestilskud. Stk. 2. Der ydes ikke resultattilskud til universitetets udbud af deltidsuddannelse, jf. universitetslovens § 5."
    },
    {
      "provision_ref": "1:12",
      "chapter": "1",
      "section": "12",
      "content": "§ 12. Studietidstilskuddene fastsættes som 5,56 pct. af årets aktivitetstilskud ganget en studietidsfaktor. Stk. 2. Studietidsfaktoren beregnes ud fra dimittenders gennemsnitlige studietid på det enkelte universitet sammenlignet med et målopfyldelsestal for overskridelsen af den normerede studietid således: 1) Hvis den gennemsnitlige faktiske studietid medfører en overskridelse af den normerede studietid, der er under målopfyldelsestallet, er faktoren 1. 2) For hver måned den gennemsnitlige studietid er over målopfyldelsestallet, reduceres faktoren med 1/9. 3) Hvis den gennemsnitlige studietid medfører en overskridelse af den normerede studietid, der er 9 måneder over målopfyldelsestallet, er faktoren 0. Stk. 3. Målopfyldelsestallet for overskridelsen af normeret studietid er fastsat til 3 måneder plus et beregnet institutionsspecifikt tillæg. Tillægget er fastsat ud fra antallet af dimittender, der under uddannelsen har fået henholdsvis barselsklip, sygeklip eller handicaptillæg via Statens Uddannelsesstøtte. Tillægget beregnes ud fra den gennemsnitlige beregnede forsinkelse for studerende, der har modtaget disse klip eller tillæg. Herudover beregnes et tillæg for udbydere af kandidatuddannelsen i medicin svarende til, at 25 pct. af det dimensionerede optag på uddannelsen kan gennemføre et forskningsår under studiet. Stk. 4. Beregningen af studietidsfaktoren er baseret på dimittenderne fra perioden 1. oktober 3 år forud for finansåret til 30. september 2 år forud for finansåret."
    },
    {
      "provision_ref": "1:13",
      "chapter": "1",
      "section": "13",
      "content": "§ 13. Beskæftigelsestilskuddene fastsættes som 5,56 pct. af årets aktivitetstilskud ganget med en beskæftigelsesfaktor. Stk. 2. Beskæftigelsesfaktoren beregnes ud fra det enkelte universitets dimittenders gennemsnitlige beskæftigelsesgrad i 12.-23. måned efter afsluttet uddannelse sammenlignet med et måltal således: 1) Hvis den gennemsnitlige beskæftigelsesgrad ligger over måltallet, er faktoren 1. 2) Hvis den gennemsnitlige beskæftigelsesgrad ligger under måltallet og mindre end 25 procentpoint under måltallet, beregneres faktoren som 1 minus 0,04 gange forskellen på den gennemsnitlige beskæftigelsesgrad og måltallet. 3) Hvis den gennemsnitlige beskæftigelsesgrad ligger mere end 25 procentpoint under måltallet, er faktoren 0. Stk. 3. Målopfyldelsestallet for beskæftigelsesgraden er den generelle beskæftigelsesgrad fratrukket 0,4 gange ledighedsgraden (usikkerhedsfaktor). Beskæftigelsesgraden og ledighedsgraden opgøres for personer mellem 16 år og 66 år for de dage, hvor personen er beskæftiget eller ledig. Stk. 4. Opgørelsen af beskæftigelsesgrader er baseret på dimittenderne fra perioden 1. oktober 6 år forud for finansåret til 30. september 5 år forud for finansåret."
    },
    {
      "provision_ref": "1:14",
      "chapter": "1",
      "section": "14",
      "content": "§ 14. Resultattilskuddene beregnes endeligt en gang om året på grundlag af de gældende resultatfaktorer og det faktisk opgjorte aktivitetstilskud."
    },
    {
      "provision_ref": "1:15",
      "chapter": "1",
      "section": "15",
      "content": "§ 15. Kvalitetstilskuddene ydes inden for en ramme, der fastsættes ud fra differencen mellem de maksimale resultattilskud og de faktiske resultattilskud. Rammen fastsættes ud fra de faktiske studietids- og beskæftigelsesfaktorer og en prognose for årets aktivitet. Tilskudsprincipperne og kvalitetspuljens størrelse fastsættes i finansloven."
    },
    {
      "provision_ref": "1:16",
      "chapter": "1",
      "section": "16",
      "content": "§ 16. Tilskud efter § 1 udbetales månedsvis forud med 1/12 af det årlige tilskud. Aktivitetsbestemte tilskud og resultattilskud beregnes foreløbigt efter reglerne i stk. 3. Stk. 2. Foreløbigt beregnede tilskud fastsættes endeligt på grundlag af universitetets indberetning og reguleres efter § 17. Indberetningsperiode, indberetningsfrist og optællingsprincipper m.v. fastsættes i indberetningsinstruks for universiteter. Stk. 3. Foreløbigt beregnede tilskud beregnes forud for et finansår på grundlag af Uddannelses- og Forskningsstyrelsens prognose for antal årsstuderende i det pågældende finansår, jf. dog stk. 4. Styrelsen baserer prognosen på universitetets indberetninger i årene forud for det år, prognosen vedrører. Stk. 4. Hvis grundlaget for prognosen ændres væsentligt, og det foreløbigt beregnede tilskud, jf. stk. 3, derfor vil afvige væsentligt fra det endelige tilskud, jf. stk. 2, kan styrelsen regulere sin prognose på grundlag af et konkret skøn over det forventede antal årsstuderende og ændre den foreløbige beregning. Eventuelle udbetalte tilskudsrater reguleres på grundlag af den nye beregning, idet reglerne i § 17 finder tilsvarende anvendelse."
    },
    {
      "provision_ref": "1:17",
      "chapter": "1",
      "section": "17",
      "content": "§ 17. Hvis det endelige tilskud, jf. § 16, stk. 2, er større end det foreløbigt beregnede tilskud, udbetales differencen til universitetet ved den følgende tilskudsudbetaling. Stk. 2. Hvis det endelige tilskud, jf. § 16, stk. 2, er mindre end det foreløbigt beregnede tilskud, reguleres differencen ved modregning i de resterende tilskudsrater i det finansår, tilskuddet vedrører. Modregningen foretages i de efterfølgende tilskudsanvisninger, herunder eventuelt i andre tilskud i finansåret, fra Uddannelses- og Forskningsstyrelsen. Om nødvendigt modregnes desuden i den første tilskudsudbetaling for det følgende finansår. Overstiger differencen det således modregnede, skal universitetet tilbagebetale det overskydende beløb inden udgangen af supplementsperioden for det finansår, tilbagebetalingen vedrører. Stk. 3. Der ydes og opkræves ikke renter, hvor regulering af tilskud følger stk. 1 og 2."
    },
    {
      "provision_ref": "1:18",
      "chapter": "1",
      "section": "18",
      "content": "§ 18. Andre tilskud, end tilskud omfattet af § 1, udbetales af Uddannelses- og Forskningsstyrelsen i forbindelse med bevillingen af tilskuddet."
    },
    {
      "provision_ref": "1:19",
      "chapter": "1",
      "section": "19",
      "content": "§ 19. Universitetet skal opkræve fuld deltagerbetaling for deltagelse i undervisning og i prøver og anden bedømmelse, der indgår i eksamen, under godkendt videregående uddannelse, jf. § 3, stk. 1, i det omfang, der ikke er ydet tilskud efter § 4, jf. dog stk. 2, eller givet hel- eller delvis friplads til aktiviteten i henhold til bekendtgørelse om fripladser med stipendium som støtte til leveomkostninger til visse udenlandske studerende ved universiteterne. Universitetet fastsætter deltagerbetalingen efter universitetslovens § 26. Stk. 2. Universitetet opkræver ikke deltagerbetaling for ekstra uddannelsesaktivitet og enkeltfag efter universitetslovens § 4 a og til ekstra uddannelsesaktivitet efter § 7 a i lov om erhvervsakademiuddannelser og professionsbacheloruddannelser og til enkeltfag efter § 6, stk. 12, i lov om åben uddannelse (erhvervsrettet voksenuddannelse) m.v. til danske statsborgere og til udenlandske studerende, der er omfattet af § 4, stk. 1, mens universitetet opkræver fuld deltagerbetaling for udbud af disse aktiviteter til øvrige udenlandske studerende efter universitetslovens § 26. Stk. 3. Det danske universitet sikrer, at eventuel deltagerbetaling ved gennemførelse af uddannelsesdele på Erasmus+, Erasmus Mundus-kandidatuddannelse eller en hel uddannelse i udlandet med et eller flere samarbejdsuniversiteter, ikke overstiger størrelsen af det danske udlandsstipendium, jf. bestemmelserne i SU-loven. Dette gælder alene for danske statsborgere og andre, der skal ligestilles med danske statsborgere, og som er optaget ved det danske universitet. Stk. 4. Der kan ikke opkræves deltagerbetaling for obligatoriske forløb i udlandet."
    },
    {
      "provision_ref": "1:20",
      "chapter": "1",
      "section": "20",
      "content": "§ 20. Værdien af en hel friplads opgøres som det aktivitetsbestemte tilskud for den pågældende uddannelse, som dette fremgår af de årlige finanslove, med et tillæg på 50 pct. Stk. 2. Værdien af den delvise friplads opgøres som en andel af en hel friplads, jf. stk. 1. Deltagerbetalingen skal udgøre differencen mellem værdien af den delvise friplads og værdien af en hel friplads."
    },
    {
      "provision_ref": "2:21",
      "chapter": "2",
      "section": "21",
      "content": "§ 21. Retten til tilskud efter universitetsloven og lov om erhvervsakademiuddannelser og professionsbacheloruddannelser er betinget af, at universitetet 1) følger universitetsloven og lov om erhvervsakademiuddannelser og professionsbacheloruddannelser og regler udstedt i henhold hertil, 2) opgør og indberetter studieaktivitet m.v. efter de regler, der fastsættes i indberetningsinstruks for universiteter, og tilskudsinstruks for de erhvervsrettede videregående uddannelsesinstitutioner for studieaktivitet efter lov om åben uddannelse, 3) følger reglerne om regnskabets førelse og aflæggelse, jf. § 23, 4) udarbejder og følger en regnskabsinstruks i overensstemmelse med Økonomistyrelsens vejledning om udarbejdelse af regnskabsinstrukser, jf. § 23, 5) for tilskud til andre opgaver, der varetages af universitetet, varetager opgaverne i overensstemmelse med de vilkår, der er fastsat for tilskuddet, 6) for dimensionerede uddannelser, ikke optager studerende ud over den fastsatte maksimumsramme for tilgangen til en uddannelse eller en gruppe af uddannelser, medmindre overskridelsen kan henføres til en eventuel fleksibilitetsgaranti eller optagelse af bachelorer, der har ret til optagelse på den pågældende kandidatuddannelse, 7) for tilskud til deltidsuddannelse følger betingelserne og reglerne i bekendtgørelse om deltidsuddannelse ved universiteterne (deltidsbekendtgørelsen), og 8) for tilskud til erhvervskandidatuddannelse følger betingelserne og reglerne i bekendtgørelse om universitetsuddannelser tilrettelagt på heltid og erhvervskandidatuddannelser. Stk. 2. Hvis universitetet ikke overholder betingelserne for tilskud, kan Uddannelses- og Forskningsstyrelsen tilbageholde tilskud helt eller delvis, lade tilskud bortfalde helt eller delvis, foretage modregning i kommende tilskudsbetaling eller kræve tilskud eller lån tilbagebetalt."
    },
    {
      "provision_ref": "3:22",
      "chapter": "3",
      "section": "22",
      "content": "§ 22. Uddannelses- og Forskningsstyrelsen afregner kvartalsvis og efter behørig dokumentation for udgifter til betaling af afgifter i henhold til momsloven, som efter momsloven ikke kan fradrages ved en virksomheds opgørelse af afgiftstilsvaret (ikke-fradragsberettiget købsmoms), og som universitetet afholder ved køb af varer og tjenesteydelser. Årets tilskud fastsættes endeligt på baggrund af en årlig opgørelse. Stk. 2. Tilskud til moms efter stk. 1 beregnes foreløbigt forud for et finansår på baggrund af styrelsens prognose for universitetets momsudgifter i finansåret. Prognosen udarbejdes på baggrund af universitetets indberetning af forventet afholdt ikke-fradragsberettiget købsmoms til styrelsen. Det foreløbige tilskud udbetales i månedlige rater på baggrund af styrelsens prognose. Stk. 3. Hvis grundlaget for prognosen ændres væsentligt, og den foreløbigt beregnede moms derfor vil afvige væsentligt fra den endelige moms, kan styrelsen regulere sin prognose. Eventuelt udbetalt tilskud til moms reguleres på grundlag af den nye beregning, idet reglerne i stk. 4 og 5 finder tilsvarende anvendelse. Stk. 4. Hvis den endelige moms for kvartalet er større end det udbetalte tilskud efter stk. 2, udbetales differencen til universitetet ved den følgende tilskudsudbetaling. Stk. 5. Hvis den endelige moms for kvartalet er mindre end det udbetalte tilskud efter stk. 2, reguleres differencen ved modregning i de resterende tilskud i det finansår, kompensationen vedrører. Om nødvendigt modregnes desuden i tilskudsudbetaling i det følgende finansår. Overstiger differencen det således modregnede, skal universitetet tilbagebetale det overskydende beløb inden udgangen af supplementsperioden for det finansår, tilbagebetalingen vedrører. Stk. 6. Der ydes og opkræves ikke renter, hvor regulering følger af stk. 4 og 5."
    },
    {
      "provision_ref": "4:23",
      "chapter": "4",
      "section": "23",
      "content": "§ 23. Universitetet er omfattet af lov om statens regnskabsvæsen m.v., bekendtgørelse om statens regnskabsvæsen mv. og Finansministeriets Økonomisk Administrative Vejledning. Stk. 2. Universitetet fører regnskab efter Uddannelses- og Forskningsstyrelsens konterings- og fordelingsvejledning, der fastsætter en fælles kontoplan for uddannelsesinstitutionerne under Uddannelses- og Forskningsministeriets område. Konterings- og fordelingsvejledningen offentliggøres af Uddannelses- og Forskningsstyrelsen senest den 1. oktober i året inden regnskabsåret. Stk. 3. Universitetet opstiller og aflægger årsrapport, inklusiv målrapportering, efter den årsrapportskabelon, som Uddannelses- og Forskningsstyrelsen har fastsat."
    },
    {
      "provision_ref": "4:24",
      "chapter": "4",
      "section": "24",
      "content": "§ 24. Institutionsrevisor reviderer universitetets årsregnskab. Stk. 2. Revisionen udføres i overensstemmelse med internationale standarder om revision og de yderligere krav, der er gældende i Danmark. Standarderne for offentlig revision præciserer de særlige krav til en revision af et årsregnskab, der følger af god offentlig revisionsskik, således som dette begreb er fastlagt i § 3 i lov om revisionen af statens regnskaber m.m. Dette indebærer, at institutionsrevisor gennemfører juridisk-kritisk revision og forvaltningsrevision som led i opgaven. Stk. 3. Revisionen udføres i overensstemmelse med den revisionsinstruks, som Uddannelses- og Forskningsstyrelsen har fastsat. Stk. 4. Institutionsrevisor skal påse, at forudsætningerne for, at institutionsrevisor kan acceptere og gennemføre opgaven, er opfyldt. Universitetet skal give institutionsrevisor de oplysninger, som må anses at have betydning for institutionsrevisors opgavevaretagelse. Stk. 5. Det reviderede årsregnskab forsynes med en revisionspåtegning efter det til enhver tid gældende erklæringsparadigme for den uafhængige institutionsrevisors påtegning, jf. standarderne for offentlig revision. Stk. 6. Universitetets oplysninger til brug ved beregning af statstilskud er omfattet af institutionsrevisors påtegning af årsregnskabet. Stk. 7. Rigsrevisionen og Uddannelses- og Forskningsstyrelsen skal underrettes om antagelse og afskedigelse af institutionsrevisor og om årsagen til revisorskift."
    },
    {
      "provision_ref": "4:25",
      "chapter": "4",
      "section": "25",
      "content": "§ 25. Bliver institutionsrevisor opmærksom på lovovertrædelser eller tilsidesættelse af forskrifter af væsentlig betydning i forbindelse med forvaltningen af universitetets midler, påhviler det institutionsrevisor straks at give universitetets bestyrelse meddelelse herom. Institutionsrevisor skal sikre, at universitetet giver Uddannelses- og Forskningsstyrelsen meddelelse herom inden 3 uger. Hvis universitetet ikke giver meddelelsen, har institutionsrevisor pligt til at orientere Uddannelses- og Forskningsstyrelsen. Institutionsrevisors bemærkninger indsendes sammen med meddelelsen. Stk. 2. Det samme gælder, jf. stk. 1, hvis: 1) Fortsættelsen af driften er usikker af økonomiske eller andre årsager. 2) Institutionsrevisor agter at fratræde opgaven, fordi forudsætningerne for at gennemføre en revision i overensstemmelse med gældende etiske og faglige krav og standarder ikke længere er til stede, og det skyldes universitetets forhold."
    },
    {
      "provision_ref": "4:26",
      "chapter": "4",
      "section": "26",
      "content": "§ 26. Institutionsrevisor udarbejder revisionsprotokollat om den udførte revision, der skal indeholde de oplysninger, som institutionsrevisor skriftligt kommunikerer til universitetets øverste ledelse som led i revisionen. Stk. 2. Revisionsprotokollatet skal indeholde institutionsrevisors rapportering af konklusionerne af revisionen efter § 24, stk. 2. Stk. 3. Institutionsrevisor udarbejder revisionsprotokollat om revisionen af årsregnskabet efter den revisionsinstruks, som Uddannelses- og Forskningsstyrelsen har fastsat. Stk. 4. Revisionsprotokollatet skal underskrives af bestyrelsen."
    },
    {
      "provision_ref": "4:27",
      "chapter": "4",
      "section": "27",
      "content": "§ 27. Universitetet sender årsrapporten til Uddannelses- og Forskningsstyrelsen senest den 15. april i året efter regnskabsåret. Stk. 2. Universitetet sender regnskabsdata til Uddannelses- og Forskningsstyrelsen efter de retningslinjer, som Uddannelses- og Forskningsstyrelsen har fastsat, senest den 15. april i året efter regnskabsåret. Stk. 3. Universitetet sender revisionsprotokollat til Uddannelses- og Forskningsstyrelsen senest den 15. april i året efter regnskabsåret."
    },
    {
      "provision_ref": "5:28",
      "chapter": "5",
      "section": "28",
      "content": "§ 28. Universiteterne er omfattet af budgetvejledningens regler for statsfinansierede selvejende institutioner."
    },
    {
      "provision_ref": "5:29",
      "chapter": "5",
      "section": "29",
      "content": "§ 29. Universitetet skal anvende Statens Lønsystem (SLS) og Statens Koncernbetalinger for selvejende institutioner under staten (SKB)."
    },
    {
      "provision_ref": "5:30",
      "chapter": "5",
      "section": "30",
      "content": "§ 30. Universitetet er omfattet af cirkulære om energieffektivisering i statens institutioner."
    },
    {
      "provision_ref": "6:31",
      "chapter": "6",
      "section": "31",
      "content": "§ 31. Bekendtgørelsen træder i kraft den 1. juli 2025. Stk. 2. Bekendtgørelse nr. 764 af 19. juni 2024 om tilskud, regnskab og revision m.v. ved universiteterne ophæves, jf. dog stk. 3-4. Stk. 3. Der ydes fortsat tilskud til den akademiske overbygningsuddannelse og den akademiske erhvervsoverbygningsuddannelse efter reglerne i bekendtgørelse nr. 764 af 19. juni 2024 for studerende, som er optaget på disse uddannelser inden den 1. januar 2027. Stk. 4. § 3, stk. 2, i bekendtgørelse nr. 764 af 19. juni 2024 finder fortsat anvendelse til og med 31. december 2025."
    }
  ],
  "provision_versions": [
    {
      "provision_ref": "1:1",
      "chapter": "1",
      "section": "1",
      "content": "§ 1. Efter denne bekendtgørelse ydes tilskud til universitetet som faste tilskud, aktivitetsbestemte tilskud, resultattilskud og kvalitetstilskud til uddannelse samt som faste tilskud til forskning og øvrige formål. Tilskuddenes størrelse fastsættes på de årlige finanslove.",
      "valid_from": "2025-06-25",
      "valid_to": null
    },
    {
      "provision_ref": "1:2",
      "chapter": "1",
      "section": "2",
      "content": "§ 2. Der ydes faste tilskud til uddannelse i form af grundtilskud, grundtilskud til decentrale uddannelsesudbud, kompensationstilskud og øvrige faste tilskud til uddannelsesformål. Stk. 2. Grundtilskuddene fastsættes for 4-årige perioder og genfastsættes næste gang i 2026 for perioden 2027-2030. Stk. 3. Der ydes grundtilskud til decentrale uddannelsesudbud og uddannelsesfilialer fra året efter første studenteroptag. Grundtilskuddene til decentrale uddannelsesudbud og uddannelsesfilialer fastsættes for 4-årige perioder og genfastsættes næste gang i 2026 for perioden 2027-2030. For decentrale udbud, der har eksisteret i mindst fire år, er det en betingelse ved genfastsættelsen, at der i året før genfastsættelsesåret er en studieaktivitet på minimum 30 studenterårsværk. Stk. 4. Der ydes alene grundtilskud for udbud, hvor udbyderen selv varetager mindst 75 pct. af undervisningsaktiviteten.",
      "valid_from": "2025-06-25",
      "valid_to": null
    },
    {
      "provision_ref": "1:3",
      "chapter": "1",
      "section": "3",
      "content": "§ 3. De aktivitetsbestemte tilskud ydes til universitetets udbud af godkendt videregående uddannelse efter universitetslovens § 4, stk. 1, nr. 1 og 2, (bachelor- og kandidatuddannelse), § 4 b (erhvervskandidatuddannelse), § 5 (deltidsuddannelse) og § 7 anden videregående heltidsuddannelse (erhvervsakademi- og professionsbacheloruddannelse), jf. dog stk. 2 og § 4. Stk. 2. Universitetets udbud af ekstra uddannelsesaktivitet og enkeltfag efter § 4 a i universitetsloven, ekstra uddannelsesaktivitet efter § 7 a i lov om erhvervsakademiuddannelser og professionsbacheloruddannelser og enkeltfag efter § 6, stk. 12, i lov om åben uddannelse (erhvervsrettet voksenuddannelse) m.v., indgår ikke i beregningen af universitetets tilskud. Stk. 3. Praktik under en uddannelse, der er fastsat som lønnet praktik efter uddannelsesreglerne, indgår ikke i beregningen af universitetets tilskud.",
      "valid_from": "2025-06-25",
      "valid_to": null
    },
    {
      "provision_ref": "1:4",
      "chapter": "1",
      "section": "4",
      "content": "§ 4. Udenlandske studerende på en godkendt videregående uddannelse, jf. § 3, stk. 1, kan kun udløse aktivitetsbestemte tilskud efter § 3, og dermed indgå i beregningen efter §§ 16-17, hvis de 1) er meddelt tidsubegrænset opholdstilladelse, tidsbegrænset opholdstilladelse med mulighed for varigt ophold, tidsbegrænset opholdstilladelse med henblik på midlertidigt ophold i Danmark efter udlændingelovens § 7 eller § 8, stk. 1 og 2, eller er meddelt tidsbegrænset opholdstilladelse med henblik på midlertidigt ophold efter udlændingelovens § 9, stk. 1, eller § 9 c, stk. 1, som følge af en familiemæssig tilknytning til en udlænding, der er meddelt opholdstilladelse efter § 7 eller § 8, stk. 1 og 2, 2) er udvekslet med danske bachelor-, kandidat- eller masterstuderende efter aftale indgået efter bekendtgørelse om universiteternes internationale uddannelsesforløb mellem universitetet og et eller flere universiteter i udlandet eller er på studieophold ved et dansk universitet formidlet via Fulbright, Denmark's International Study Program (DIS) eller Rotary Ambassadorial Scholarships, 3) er udvekslet med danske erhvervsakademi- eller professionsbachelorstuderende efter aftale mellem universitetet og en institution i udlandet, 4) efter EU-retten, herunder EØS-aftalen, eller internationale aftaler, herunder kulturaftaler, som Danmark har indgået, har krav på ligestilling med danske statsborgere, 5) har opholdstilladelse efter udlændingelovens § 9 m som medfølgende barn til en udlænding, der har opholdstilladelse på grundlag af beskæftigelse m.v., jf. udlændingelovens § 9 a, 6) gennemfører dele af en Erasmus+ eller Erasmus Mundus-kandidatuddannelse i Danmark og er omfattet af nr. 4, jf. § 6, stk. 8, 7) er meddelt opholdstilladelse efter lov om midlertidig opholdstilladelse til personer, der i Afghanistan har bistået danske myndigheder m.v., 8) er meddelt opholdstilladelse efter lov om midlertidig opholdstilladelse til personer, der er fordrevet fra Ukraine, eller 9) har ansøgt om eller er meddelt opholdstilladelse efter udlændingelovens § 9 i, stk. 5 eller 6, og de, inden de fik meddelt opholdstilladelse efter disse bestemmelser, var omfattet af nr. 1-8. Stk. 2. For udenlandske studerende, der ikke er omfattet af stk. 1, skal universitetet opkræve fuld deltagerbetaling efter § 19. Stk. 3. Ændres den studerendes forhold i løbet af et semester således, at den studerende bliver tilskudsudløsende efter stk. 1, vil deltagerbetalingen først falde bort fra det kommende semester. Det påhviler den studerende at dokumentere ændrede forhold over for universitetet. Stk. 4. Ændres den studerendes forhold i løbet af et semester således, at den studerende ikke længere er tilskudsudløsende efter stk. 1, skal der betales deltagerbetaling efter § 19 fra det kommende semester. Stk. 5. En udenlandsk studerende, der er blevet optaget på en uddannelse ved universitetet, jf. § 3, stk. 1, på baggrund af stk. 1, nr. 5, udløser aktivitetsbestemte tilskud til færdiggørelsen af den pågældende uddannelse, selvom den studerendes forælders opholdstilladelse efter udlændingelovens § 9 a bortfalder.",
      "valid_from": "2025-06-25",
      "valid_to": null
    },
    {
      "provision_ref": "1:5",
      "chapter": "1",
      "section": "5",
      "content": "§ 5. Har uddannelses- og forskningsministeren fastsat en maksimalramme for tilgang til uddannelsen eller uddannelserne (dimensionering), jf. § 4, stk. 5, og § 4 b, stk. 3, i universitetsloven og § 33 i lov om erhvervsakademiuddannelser og professionsbacheloruddannelser, fastsættes aktivitetstilskuddet efter § 3 i overensstemmelse hermed. Stk. 2. Hvis universitetet optager studerende ud over dimensioneringen, reduceres universitetets tilskud efter § 3. Ved uddannelsesspecifik dimensionering beregnes tilskudsreduktionen ved at gange antallet af optagne studerende udover dimensioneringen med den uddannelsestakst, som de studerendes aktivitet normalt udløser på uddannelsen. Ved ledighedsbaseret dimensionering beregnes tilskudsreduktionen ved at gange antallet af optagne studerende udover dimensioneringen med en beregnet uddannelsestakst vægtet efter de involverede uddannelsers optag. Ved sektordimensionering beregnes tilskudsreduktionen ved at gange tilgangen af studerende udover dimensioneringen med institutionens gennemsnitlige tilskud per studenterårsværk (STÅ). Beregningen af tilskudsreduktion for dimensionerede uddannelser er nærmere beskrevet i bilag 1. Tilskudsreduktionen foretages snarest muligt. Er overskridelsen af meroptagne studerende betydelig, kan tilskudsreduktion dog foretages i tilskud for senere finansår. Stk. 3. Hvis en årgangs aktivitet på grund af overflytning eller lignende i betydeligt omfang overskrider den aktivitet, der kan forventes ud fra den fastsatte dimensionering, kan årgangens tilskudsudløsende aktivitet blive reduceret til den aktivitet, som den fastsatte dimensionering forventes at medføre. Stk. 4. En reduktion efter stk. 2 og 3 vil blive tilrettelagt, sådan at en eventuel overskridelse af dimensioneringen som følge af en eventuel fleksibilitetsgaranti eller optagelse af bachelorer, der har ret til optagelse på en kandidatuddannelse, friholdes.",
      "valid_from": "2025-06-25",
      "valid_to": null
    },
    {
      "provision_ref": "1:6",
      "chapter": "1",
      "section": "6",
      "content": "§ 6. Universitetet kan i samarbejde med et eller flere udenlandske universiteter udbyde hele eller dele (frivillige eller obligatoriske forløb) af godkendte uddannelser efter universitetslovens § 4, stk. 1, nr. 1-2, og § 5 i udlandet alene eller med et eller flere samarbejdsuniversiteter, jf. § 2 i bekendtgørelse om universiteternes internationale uddannelsesforløb. Der ydes aktivitetsbestemte tilskud efter § 3 for den del af uddannelsen, der foregår i Danmark. Stk. 2. Tilskud til universitetets udbud af hele eller dele (frivillige eller obligatoriske forløb) af godkendte uddannelser i udlandet ydes ud fra takster på de årlige finanslove og antal årsstuderende for den del af uddannelsen, der gennemføres i Danmark. Stk. 3. Universitetets aftaler om udbud af hele eller dele af uddannelser i udlandet i samarbejde med et udenlandsk universitet samt bilaterale eller multilaterale udvekslingsaftaler skal udarbejdes i henhold til bekendtgørelse om universiteternes internationale uddannelsesforløb. Stk. 4. I de tilfælde, hvor der er krav om gensidig udveksling, udløser de studerende optaget på det udenlandske universitet aktivitetsbestemte uddannelsestilskud efter § 3 for den del af uddannelsen, der gennemføres i Danmark, hvis de er udvekslet med studerende optaget på det danske universitet efter aftale mellem det danske universitet og de udenlandske studerendes hjemuniversitet. Stk. 5. Universitetet skal tilrettelægge sit samlede udbud af dele (frivillige og obligatoriske forløb) af godkendte uddannelser i udlandet, jf. stk. 2, og bilaterale eller multilaterale udvekslingsaftaler, jf. § 4, stk. 1, nr. 2 og 3, således, at der er gensidighed og økonomisk balance i udvekslingen med de udenlandske universiteter. Gensidigheden og den økonomiske balance vurderes over den 3-årige periode 2025-2027 og herefter over efterfølgende 3-årige perioder og for den samlede universitetssektor under ét. Universiteternes tilskud for indgående studerende reguleres svarende til værdien af den aktivitet, de udgående studerende får merit for. Stk. 6. Optjent merit for studerende, der, mens de er optaget på det danske universitet, tager på selvarrangerede ophold på et universitet i udlandet og ikke er omfattet af en gensidig udvekslingsaftale, jf. stk. 4, kan indgå i beregningen af tilskud. Ved beregningen af aktivitetsbestemte tilskud efter § 3 indgår ikke merit for studerende, der finansieres via udlandsstipendieordningen, jf. afsnit I a i SU-loven. Stk. 7. Universitetet kan anvende egne midler til at afholde udgifter for studerende, der ikke udløser tilskud efter § 4 i de tilfælde, hvor studerende optaget på et universitet i udlandet er omfattet af en aftale og tager dele af deres uddannelse på et dansk universitet i Danmark, jf. stk. 5. Stk. 8. I henhold til universitetsloven kan universitetet i samarbejde med et eller flere udenlandske universiteter udbyde uddannelser som led i EU-studieprogrammer om Erasmus+ og Erasmus Mundus-kandidatuddannelser. Der ydes aktivitetsbestemte tilskud efter § 3 for den del af uddannelsen, der foregår i Danmark og er omfattet af EU-retten, herunder EØS-aftalen, jf. § 4, stk. 1, nr. 4. For udenlandske studerende på Erasmus+ eller Erasmus Mundus-kandidatuddannelser, der ikke er omfattet af § 4, stk. 1, nr. 4, skal universitetet opkræve fuld deltagerbetaling efter § 19.",
      "valid_from": "2025-06-25",
      "valid_to": null
    },
    {
      "provision_ref": "1:7",
      "chapter": "1",
      "section": "7",
      "content": "§ 7. Universitetet kan udbyde erhvervsakademi- og professionsbacheloruddannelser efter aftale med en eller flere udenlandske institutioner efter §§ 8-10 i lov om erhvervsakademiuddannelser og professionsbacheloruddannelser.",
      "valid_from": "2025-06-25",
      "valid_to": null
    },
    {
      "provision_ref": "1:8",
      "chapter": "1",
      "section": "8",
      "content": "§ 8. De aktivitetsbestemte tilskud beregnes endeligt ved årets afslutning på grundlag af den opgjorte aktivitet og takster fastsat i finansloven samt eventuelle efterfølgende reguleringer.",
      "valid_from": "2025-06-25",
      "valid_to": null
    },
    {
      "provision_ref": "1:9",
      "chapter": "1",
      "section": "9",
      "content": "§ 9. Uddannelses- og Forskningsstyrelsen fastsætter krav til universitetets registrering og indberetning af studieaktivitet og optagelsestal til brug for fastlæggelse af tilskud efter denne bekendtgørelse (indberetningsinstruks for universiteter).",
      "valid_from": "2025-06-25",
      "valid_to": null
    },
    {
      "provision_ref": "1:10",
      "chapter": "1",
      "section": "10",
      "content": "§ 10. Universitetets opgørelse af studenterårsværk m.v. skal attesteres af rektor eller af den, som rektor har delegeret kompetencen til.",
      "valid_from": "2025-06-25",
      "valid_to": null
    },
    {
      "provision_ref": "1:11",
      "chapter": "1",
      "section": "11",
      "content": "§ 11. Resultattilskuddene ydes som henholdsvis studietidstilskud og beskæftigelsestilskud. Stk. 2. Der ydes ikke resultattilskud til universitetets udbud af deltidsuddannelse, jf. universitetslovens § 5.",
      "valid_from": "2025-06-25",
      "valid_to": null
    },
    {
      "provision_ref": "1:12",
      "chapter": "1",
      "section": "12",
      "content": "§ 12. Studietidstilskuddene fastsættes som 5,56 pct. af årets aktivitetstilskud ganget en studietidsfaktor. Stk. 2. Studietidsfaktoren beregnes ud fra dimittenders gennemsnitlige studietid på det enkelte universitet sammenlignet med et målopfyldelsestal for overskridelsen af den normerede studietid således: 1) Hvis den gennemsnitlige faktiske studietid medfører en overskridelse af den normerede studietid, der er under målopfyldelsestallet, er faktoren 1. 2) For hver måned den gennemsnitlige studietid er over målopfyldelsestallet, reduceres faktoren med 1/9. 3) Hvis den gennemsnitlige studietid medfører en overskridelse af den normerede studietid, der er 9 måneder over målopfyldelsestallet, er faktoren 0. Stk. 3. Målopfyldelsestallet for overskridelsen af normeret studietid er fastsat til 3 måneder plus et beregnet institutionsspecifikt tillæg. Tillægget er fastsat ud fra antallet af dimittender, der under uddannelsen har fået henholdsvis barselsklip, sygeklip eller handicaptillæg via Statens Uddannelsesstøtte. Tillægget beregnes ud fra den gennemsnitlige beregnede forsinkelse for studerende, der har modtaget disse klip eller tillæg. Herudover beregnes et tillæg for udbydere af kandidatuddannelsen i medicin svarende til, at 25 pct. af det dimensionerede optag på uddannelsen kan gennemføre et forskningsår under studiet. Stk. 4. Beregningen af studietidsfaktoren er baseret på dimittenderne fra perioden 1. oktober 3 år forud for finansåret til 30. september 2 år forud for finansåret.",
      "valid_from": "2025-06-25",
      "valid_to": null
    },
    {
      "provision_ref": "1:13",
      "chapter": "1",
      "section": "13",
      "content": "§ 13. Beskæftigelsestilskuddene fastsættes som 5,56 pct. af årets aktivitetstilskud ganget med en beskæftigelsesfaktor. Stk. 2. Beskæftigelsesfaktoren beregnes ud fra det enkelte universitets dimittenders gennemsnitlige beskæftigelsesgrad i 12.-23. måned efter afsluttet uddannelse sammenlignet med et måltal således: 1) Hvis den gennemsnitlige beskæftigelsesgrad ligger over måltallet, er faktoren 1. 2) Hvis den gennemsnitlige beskæftigelsesgrad ligger under måltallet og mindre end 25 procentpoint under måltallet, beregneres faktoren som 1 minus 0,04 gange forskellen på den gennemsnitlige beskæftigelsesgrad og måltallet. 3) Hvis den gennemsnitlige beskæftigelsesgrad ligger mere end 25 procentpoint under måltallet, er faktoren 0. Stk. 3. Målopfyldelsestallet for beskæftigelsesgraden er den generelle beskæftigelsesgrad fratrukket 0,4 gange ledighedsgraden (usikkerhedsfaktor). Beskæftigelsesgraden og ledighedsgraden opgøres for personer mellem 16 år og 66 år for de dage, hvor personen er beskæftiget eller ledig. Stk. 4. Opgørelsen af beskæftigelsesgrader er baseret på dimittenderne fra perioden 1. oktober 6 år forud for finansåret til 30. september 5 år forud for finansåret.",
      "valid_from": "2025-06-25",
      "valid_to": null
    },
    {
      "provision_ref": "1:14",
      "chapter": "1",
      "section": "14",
      "content": "§ 14. Resultattilskuddene beregnes endeligt en gang om året på grundlag af de gældende resultatfaktorer og det faktisk opgjorte aktivitetstilskud.",
      "valid_from": "2025-06-25",
      "valid_to": null
    },
    {
      "provision_ref": "1:15",
      "chapter": "1",
      "section": "15",
      "content": "§ 15. Kvalitetstilskuddene ydes inden for en ramme, der fastsættes ud fra differencen mellem de maksimale resultattilskud og de faktiske resultattilskud. Rammen fastsættes ud fra de faktiske studietids- og beskæftigelsesfaktorer og en prognose for årets aktivitet. Tilskudsprincipperne og kvalitetspuljens størrelse fastsættes i finansloven.",
      "valid_from": "2025-06-25",
      "valid_to": null
    },
    {
      "provision_ref": "1:16",
      "chapter": "1",
      "section": "16",
      "content": "§ 16. Tilskud efter § 1 udbetales månedsvis forud med 1/12 af det årlige tilskud. Aktivitetsbestemte tilskud og resultattilskud beregnes foreløbigt efter reglerne i stk. 3. Stk. 2. Foreløbigt beregnede tilskud fastsættes endeligt på grundlag af universitetets indberetning og reguleres efter § 17. Indberetningsperiode, indberetningsfrist og optællingsprincipper m.v. fastsættes i indberetningsinstruks for universiteter. Stk. 3. Foreløbigt beregnede tilskud beregnes forud for et finansår på grundlag af Uddannelses- og Forskningsstyrelsens prognose for antal årsstuderende i det pågældende finansår, jf. dog stk. 4. Styrelsen baserer prognosen på universitetets indberetninger i årene forud for det år, prognosen vedrører. Stk. 4. Hvis grundlaget for prognosen ændres væsentligt, og det foreløbigt beregnede tilskud, jf. stk. 3, derfor vil afvige væsentligt fra det endelige tilskud, jf. stk. 2, kan styrelsen regulere sin prognose på grundlag af et konkret skøn over det forventede antal årsstuderende og ændre den foreløbige beregning. Eventuelle udbetalte tilskudsrater reguleres på grundlag af den nye beregning, idet reglerne i § 17 finder tilsvarende anvendelse.",
      "valid_from": "2025-06-25",
      "valid_to": null
    },
    {
      "provision_ref": "1:17",
      "chapter": "1",
      "section": "17",
      "content": "§ 17. Hvis det endelige tilskud, jf. § 16, stk. 2, er større end det foreløbigt beregnede tilskud, udbetales differencen til universitetet ved den følgende tilskudsudbetaling. Stk. 2. Hvis det endelige tilskud, jf. § 16, stk. 2, er mindre end det foreløbigt beregnede tilskud, reguleres differencen ved modregning i de resterende tilskudsrater i det finansår, tilskuddet vedrører. Modregningen foretages i de efterfølgende tilskudsanvisninger, herunder eventuelt i andre tilskud i finansåret, fra Uddannelses- og Forskningsstyrelsen. Om nødvendigt modregnes desuden i den første tilskudsudbetaling for det følgende finansår. Overstiger differencen det således modregnede, skal universitetet tilbagebetale det overskydende beløb inden udgangen af supplementsperioden for det finansår, tilbagebetalingen vedrører. Stk. 3. Der ydes og opkræves ikke renter, hvor regulering af tilskud følger stk. 1 og 2.",
      "valid_from": "2025-06-25",
      "valid_to": null
    },
    {
      "provision_ref": "1:18",
      "chapter": "1",
      "section": "18",
      "content": "§ 18. Andre tilskud, end tilskud omfattet af § 1, udbetales af Uddannelses- og Forskningsstyrelsen i forbindelse med bevillingen af tilskuddet.",
      "valid_from": "2025-06-25",
      "valid_to": null
    },
    {
      "provision_ref": "1:19",
      "chapter": "1",
      "section": "19",
      "content": "§ 19. Universitetet skal opkræve fuld deltagerbetaling for deltagelse i undervisning og i prøver og anden bedømmelse, der indgår i eksamen, under godkendt videregående uddannelse, jf. § 3, stk. 1, i det omfang, der ikke er ydet tilskud efter § 4, jf. dog stk. 2, eller givet hel- eller delvis friplads til aktiviteten i henhold til bekendtgørelse om fripladser med stipendium som støtte til leveomkostninger til visse udenlandske studerende ved universiteterne. Universitetet fastsætter deltagerbetalingen efter universitetslovens § 26. Stk. 2. Universitetet opkræver ikke deltagerbetaling for ekstra uddannelsesaktivitet og enkeltfag efter universitetslovens § 4 a og til ekstra uddannelsesaktivitet efter § 7 a i lov om erhvervsakademiuddannelser og professionsbacheloruddannelser og til enkeltfag efter § 6, stk. 12, i lov om åben uddannelse (erhvervsrettet voksenuddannelse) m.v. til danske statsborgere og til udenlandske studerende, der er omfattet af § 4, stk. 1, mens universitetet opkræver fuld deltagerbetaling for udbud af disse aktiviteter til øvrige udenlandske studerende efter universitetslovens § 26. Stk. 3. Det danske universitet sikrer, at eventuel deltagerbetaling ved gennemførelse af uddannelsesdele på Erasmus+, Erasmus Mundus-kandidatuddannelse eller en hel uddannelse i udlandet med et eller flere samarbejdsuniversiteter, ikke overstiger størrelsen af det danske udlandsstipendium, jf. bestemmelserne i SU-loven. Dette gælder alene for danske statsborgere og andre, der skal ligestilles med danske statsborgere, og som er optaget ved det danske universitet. Stk. 4. Der kan ikke opkræves deltagerbetaling for obligatoriske forløb i udlandet.",
      "valid_from": "2025-06-25",
      "valid_to": null
    },
    {
      "provision_ref": "1:20",
      "chapter": "1",
      "section": "20",
      "content": "§ 20. Værdien af en hel friplads opgøres som det aktivitetsbestemte tilskud for den pågældende uddannelse, som dette fremgår af de årlige finanslove, med et tillæg på 50 pct. Stk. 2. Værdien af den delvise friplads opgøres som en andel af en hel friplads, jf. stk. 1. Deltagerbetalingen skal udgøre differencen mellem værdien af den delvise friplads og værdien af en hel friplads.",
      "valid_from": "2025-06-25",
      "valid_to": null
    },
    {
      "provision_ref": "2:21",
      "chapter": "2",
      "section": "21",
      "content": "§ 21. Retten til tilskud efter universitetsloven og lov om erhvervsakademiuddannelser og professionsbacheloruddannelser er betinget af, at universitetet 1) følger universitetsloven og lov om erhvervsakademiuddannelser og professionsbacheloruddannelser og regler udstedt i henhold hertil, 2) opgør og indberetter studieaktivitet m.v. efter de regler, der fastsættes i indberetningsinstruks for universiteter, og tilskudsinstruks for de erhvervsrettede videregående uddannelsesinstitutioner for studieaktivitet efter lov om åben uddannelse, 3) følger reglerne om regnskabets førelse og aflæggelse, jf. § 23, 4) udarbejder og følger en regnskabsinstruks i overensstemmelse med Økonomistyrelsens vejledning om udarbejdelse af regnskabsinstrukser, jf. § 23, 5) for tilskud til andre opgaver, der varetages af universitetet, varetager opgaverne i overensstemmelse med de vilkår, der er fastsat for tilskuddet, 6) for dimensionerede uddannelser, ikke optager studerende ud over den fastsatte maksimumsramme for tilgangen til en uddannelse eller en gruppe af uddannelser, medmindre overskridelsen kan henføres til en eventuel fleksibilitetsgaranti eller optagelse af bachelorer, der har ret til optagelse på den pågældende kandidatuddannelse, 7) for tilskud til deltidsuddannelse følger betingelserne og reglerne i bekendtgørelse om deltidsuddannelse ved universiteterne (deltidsbekendtgørelsen), og 8) for tilskud til erhvervskandidatuddannelse følger betingelserne og reglerne i bekendtgørelse om universitetsuddannelser tilrettelagt på heltid og erhvervskandidatuddannelser. Stk. 2. Hvis universitetet ikke overholder betingelserne for tilskud, kan Uddannelses- og Forskningsstyrelsen tilbageholde tilskud helt eller delvis, lade tilskud bortfalde helt eller delvis, foretage modregning i kommende tilskudsbetaling eller kræve tilskud eller lån tilbagebetalt.",
      "valid_from": "2025-06-25",
      "valid_to": null
    },
    {
      "provision_ref": "3:22",
      "chapter": "3",
      "section": "22",
      "content": "§ 22. Uddannelses- og Forskningsstyrelsen afregner kvartalsvis og efter behørig dokumentation for udgifter til betaling af afgifter i henhold til momsloven, som efter momsloven ikke kan fradrages ved en virksomheds opgørelse af afgiftstilsvaret (ikke-fradragsberettiget købsmoms), og som universitetet afholder ved køb af varer og tjenesteydelser. Årets tilskud fastsættes endeligt på baggrund af en årlig opgørelse. Stk. 2. Tilskud til moms efter stk. 1 beregnes foreløbigt forud for et finansår på baggrund af styrelsens prognose for universitetets momsudgifter i finansåret. Prognosen udarbejdes på baggrund af universitetets indberetning af forventet afholdt ikke-fradragsberettiget købsmoms til styrelsen. Det foreløbige tilskud udbetales i månedlige rater på baggrund af styrelsens prognose. Stk. 3. Hvis grundlaget for prognosen ændres væsentligt, og den foreløbigt beregnede moms derfor vil afvige væsentligt fra den endelige moms, kan styrelsen regulere sin prognose. Eventuelt udbetalt tilskud til moms reguleres på grundlag af den nye beregning, idet reglerne i stk. 4 og 5 finder tilsvarende anvendelse. Stk. 4. Hvis den endelige moms for kvartalet er større end det udbetalte tilskud efter stk. 2, udbetales differencen til universitetet ved den følgende tilskudsudbetaling. Stk. 5. Hvis den endelige moms for kvartalet er mindre end det udbetalte tilskud efter stk. 2, reguleres differencen ved modregning i de resterende tilskud i det finansår, kompensationen vedrører. Om nødvendigt modregnes desuden i tilskudsudbetaling i det følgende finansår. Overstiger differencen det således modregnede, skal universitetet tilbagebetale det overskydende beløb inden udgangen af supplementsperioden for det finansår, tilbagebetalingen vedrører. Stk. 6. Der ydes og opkræves ikke renter, hvor regulering følger af stk. 4 og 5.",
      "valid_from": "2025-06-25",
      "valid_to": null
    },
    {
      "provision_ref": "4:23",
      "chapter": "4",
      "section": "23",
      "content": "§ 23. Universitetet er omfattet af lov om statens regnskabsvæsen m.v., bekendtgørelse om statens regnskabsvæsen mv. og Finansministeriets Økonomisk Administrative Vejledning. Stk. 2. Universitetet fører regnskab efter Uddannelses- og Forskningsstyrelsens konterings- og fordelingsvejledning, der fastsætter en fælles kontoplan for uddannelsesinstitutionerne under Uddannelses- og Forskningsministeriets område. Konterings- og fordelingsvejledningen offentliggøres af Uddannelses- og Forskningsstyrelsen senest den 1. oktober i året inden regnskabsåret. Stk. 3. Universitetet opstiller og aflægger årsrapport, inklusiv målrapportering, efter den årsrapportskabelon, som Uddannelses- og Forskningsstyrelsen har fastsat.",
      "valid_from": "2025-06-25",
      "valid_to": null
    },
    {
      "provision_ref": "4:24",
      "chapter": "4",
      "section": "24",
      "content": "§ 24. Institutionsrevisor reviderer universitetets årsregnskab. Stk. 2. Revisionen udføres i overensstemmelse med internationale standarder om revision og de yderligere krav, der er gældende i Danmark. Standarderne for offentlig revision præciserer de særlige krav til en revision af et årsregnskab, der følger af god offentlig revisionsskik, således som dette begreb er fastlagt i § 3 i lov om revisionen af statens regnskaber m.m. Dette indebærer, at institutionsrevisor gennemfører juridisk-kritisk revision og forvaltningsrevision som led i opgaven. Stk. 3. Revisionen udføres i overensstemmelse med den revisionsinstruks, som Uddannelses- og Forskningsstyrelsen har fastsat. Stk. 4. Institutionsrevisor skal påse, at forudsætningerne for, at institutionsrevisor kan acceptere og gennemføre opgaven, er opfyldt. Universitetet skal give institutionsrevisor de oplysninger, som må anses at have betydning for institutionsrevisors opgavevaretagelse. Stk. 5. Det reviderede årsregnskab forsynes med en revisionspåtegning efter det til enhver tid gældende erklæringsparadigme for den uafhængige institutionsrevisors påtegning, jf. standarderne for offentlig revision. Stk. 6. Universitetets oplysninger til brug ved beregning af statstilskud er omfattet af institutionsrevisors påtegning af årsregnskabet. Stk. 7. Rigsrevisionen og Uddannelses- og Forskningsstyrelsen skal underrettes om antagelse og afskedigelse af institutionsrevisor og om årsagen til revisorskift.",
      "valid_from": "2025-06-25",
      "valid_to": null
    },
    {
      "provision_ref": "4:25",
      "chapter": "4",
      "section": "25",
      "content": "§ 25. Bliver institutionsrevisor opmærksom på lovovertrædelser eller tilsidesættelse af forskrifter af væsentlig betydning i forbindelse med forvaltningen af universitetets midler, påhviler det institutionsrevisor straks at give universitetets bestyrelse meddelelse herom. Institutionsrevisor skal sikre, at universitetet giver Uddannelses- og Forskningsstyrelsen meddelelse herom inden 3 uger. Hvis universitetet ikke giver meddelelsen, har institutionsrevisor pligt til at orientere Uddannelses- og Forskningsstyrelsen. Institutionsrevisors bemærkninger indsendes sammen med meddelelsen. Stk. 2. Det samme gælder, jf. stk. 1, hvis: 1) Fortsættelsen af driften er usikker af økonomiske eller andre årsager. 2) Institutionsrevisor agter at fratræde opgaven, fordi forudsætningerne for at gennemføre en revision i overensstemmelse med gældende etiske og faglige krav og standarder ikke længere er til stede, og det skyldes universitetets forhold.",
      "valid_from": "2025-06-25",
      "valid_to": null
    },
    {
      "provision_ref": "4:26",
      "chapter": "4",
      "section": "26",
      "content": "§ 26. Institutionsrevisor udarbejder revisionsprotokollat om den udførte revision, der skal indeholde de oplysninger, som institutionsrevisor skriftligt kommunikerer til universitetets øverste ledelse som led i revisionen. Stk. 2. Revisionsprotokollatet skal indeholde institutionsrevisors rapportering af konklusionerne af revisionen efter § 24, stk. 2. Stk. 3. Institutionsrevisor udarbejder revisionsprotokollat om revisionen af årsregnskabet efter den revisionsinstruks, som Uddannelses- og Forskningsstyrelsen har fastsat. Stk. 4. Revisionsprotokollatet skal underskrives af bestyrelsen.",
      "valid_from": "2025-06-25",
      "valid_to": null
    },
    {
      "provision_ref": "4:27",
      "chapter": "4",
      "section": "27",
      "content": "§ 27. Universitetet sender årsrapporten til Uddannelses- og Forskningsstyrelsen senest den 15. april i året efter regnskabsåret. Stk. 2. Universitetet sender regnskabsdata til Uddannelses- og Forskningsstyrelsen efter de retningslinjer, som Uddannelses- og Forskningsstyrelsen har fastsat, senest den 15. april i året efter regnskabsåret. Stk. 3. Universitetet sender revisionsprotokollat til Uddannelses- og Forskningsstyrelsen senest den 15. april i året efter regnskabsåret.",
      "valid_from": "2025-06-25",
      "valid_to": null
    },
    {
      "provision_ref": "5:28",
      "chapter": "5",
      "section": "28",
      "content": "§ 28. Universiteterne er omfattet af budgetvejledningens regler for statsfinansierede selvejende institutioner.",
      "valid_from": "2025-06-25",
      "valid_to": null
    },
    {
      "provision_ref": "5:29",
      "chapter": "5",
      "section": "29",
      "content": "§ 29. Universitetet skal anvende Statens Lønsystem (SLS) og Statens Koncernbetalinger for selvejende institutioner under staten (SKB).",
      "valid_from": "2025-06-25",
      "valid_to": null
    },
    {
      "provision_ref": "5:30",
      "chapter": "5",
      "section": "30",
      "content": "§ 30. Universitetet er omfattet af cirkulære om energieffektivisering i statens institutioner.",
      "valid_from": "2025-06-25",
      "valid_to": null
    },
    {
      "provision_ref": "6:31",
      "chapter": "6",
      "section": "31",
      "content": "§ 31. Bekendtgørelsen træder i kraft den 1. juli 2025. Stk. 2. Bekendtgørelse nr. 764 af 19. juni 2024 om tilskud, regnskab og revision m.v. ved universiteterne ophæves, jf. dog stk. 3-4. Stk. 3. Der ydes fortsat tilskud til den akademiske overbygningsuddannelse og den akademiske erhvervsoverbygningsuddannelse efter reglerne i bekendtgørelse nr. 764 af 19. juni 2024 for studerende, som er optaget på disse uddannelser inden den 1. januar 2027. Stk. 4. § 3, stk. 2, i bekendtgørelse nr. 764 af 19. juni 2024 finder fortsat anvendelse til og med 31. december 2025.",
      "valid_from": "2025-06-25",
      "valid_to": null
    }
  ],
  "definitions": []
}
