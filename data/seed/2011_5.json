{
  "id": "2011:5",
  "type": "statute",
  "title": "Bekendtgørelse om udbud af den fjerde FM-kanal",
  "short_name": "BEK H#LOKDOK04",
  "status": "in_force",
  "issued_date": "2011-01-05",
  "url": "https://www.retsinformation.dk/eli/lta/2011/5/xml",
  "description": "Retsinformation source. DocumentId=AK000804; AccessionNumber=B20110000505; Characters preserved in NFC; ASCII fallback used only for key/file generation.",
  "provisions": [
    {
      "provision_ref": "1",
      "section": "1",
      "content": "§ 1. Radio- og tv-nævnet udbyder den fjerde jordbaserede FM-radiokanal, jf. bilag 1. Stk. 2. Public service-virksomhed på den fjerde FM-radiokanal skal udøves i henhold til radio- og fjernsynslovens § 10. Stk. 3. Programtilladelse i henhold til stk. 1 kan ikke meddeles DR. DR må ikke have kontrol over eller bestemmende indflydelse i den i stk. 6 nævnte selvstændige juridiske enhed, eller virksomheder, der har kontrol over eller bestemmende indflydelse i enheden. DR må ikke levere programindhold til kanalen eller indgå i en virksomhed eller et konsortium, der leverer indhold til kanalen. Stk. 4. Reklamer må ikke indgå i programvirksomheden, og tilladelseshaveren må ikke sælge sendetiden. Sponsorerede programmer m.v. kan indgå i programvirksomheden efter reglerne i radio- og fjernsynslovens kapitel 11. Stk. 5. Det er ikke tilladt at opdele sendefladen geografisk, hvilket betyder, at et givet program skal udsendes samtidig i hele tilladelseshaverens sendeområde. Dette gælder såvel programvirksomheden på FM som på DAB, jf. § 2. Stk. 6. Tilladelseshaver skal være en selvstændig juridisk enhed, hvis eneste formål er at drive den fjerde FM-kanal. Stk. 7. Tilladelseshaver kan uanset stk. 6 drive anden virksomhed i tilknytning til programvirksomheden med henblik på udnyttelse af tilladelseshaverens tekniske udstyr, særlige sagkundskab, programarkiv m.v. Stk. 8. Tilladelseshaver skal sende beredskabsmeddelelser i henhold til bestemmelser herom i radio- og fjernsynsloven eller bestemmelser fastsat i medfør af loven."
    },
    {
      "provision_ref": "2",
      "section": "2",
      "content": "§ 2. Tilladelseshaveren vil, udover de i bilag 1 nævnte sendemuligheder, få rådighed over 144 kbit/s i den landsdækkende DAB-blok 2. Stk. 2. Med rådighed over DAB-kapacitet, jf. stk. 1, følger en forpligtelse til at sende programmer i digital form. Den digitale programvirksomhed skal bestå af paralleludsendelse af de analogt udsendte programmer på FM, jf. § 1, stk. 1. Eventuel overskydende kapacitet kan tilladelseshaveren frit disponere over inden for rammerne af tilladelsen. Stk. 3. Den digitale programvirksomhed skal påbegyndes samtidig med påbegyndelse af den analoge programvirksomhed. Stk. 4. Såfremt der træffes politisk beslutning om slukning af de analoge FM-signaler i tilladelsesperioden, skal tilladelseshaveren uden kompensation acceptere, at FM-sendemulighederne bortfalder fra det tidspunkt, det måtte blive besluttet, og at tilladelsen herefter alene omfatter den i stk. 1 nævnte DAB-kapacitet, jf. § 17, stk. 1. Stk. 5. Såfremt der træffes politisk beslutning herom, jf. stk. 4, må tilladelseshaveren uden kompensation acceptere andre ændringer end de i stk. 4 nævnte i relation til sendemuligheder og signaler, herunder evt. overgang til DAB+ eller anden standard for digital radio."
    },
    {
      "provision_ref": "3",
      "section": "3",
      "content": "§ 3. Programvirksomheden på den fjerde FM-kanal skal minimum indeholde: 1) 2 timers nyhedsudsendelser pr. døgn, der skal sendes hver time døgnet rundt i udsendelser af minimum 5 minutters varighed, 2) 70 minutters sportsnyheder pr. uge, 3) 30 timers aktualitetsprogrammer pr. uge, der skal udsendes i tidsrummet kl. 06-18 mandag til fredag, jf. § 5, stk. 1, nr. 1, 4) 24 aktualitetstemaer pr. år, jf. § 5, stk. 1, nr. 1, 5) 70 minutters kulturnyheder pr. uge, der skal udsendes i tidsrummet kl. 06-18, jf. stk. 5 og § 5, stk. 1, nr. 2 og 7, 6) 25 minutters satire dagligt, jf. § 5, stk. 1, nr. 3, 7) 20 timers øvrige kulturprogrammer pr. uge, jf. stk. 5 og § 5, stk. 1, nr. 7, 8) 55 minutters debatprogrammer pr. dag, der skal udsendes i tidsrummet kl. 09-18 mandag til lørdag, og 9) 4½ times udsendelser i reportage- eller montageform pr. uge, idet der minimum skal udsendes et reportageprogram dagligt. Stk. 2. Kanalen skal have en bred musikprofil og må ikke domineres af enkelte genrer, jf. § 5, stk. 1, nr. 4. Minimum 30 procent af den udsendte musik skal være dansk i såvel tidsrummet kl. 06-18 som tidsrummet kl. 18-24. Den daglige andel af musik i programfladen må i tidsrummet kl. 06-18 maksimalt udgøre 20 procent. I tidsrummet kl. 18-24 må musikandelen udgøre op til 65 procent. I tidsrummet kl. 00-06 må musikandelen udgøre op til 55 procent. Stk. 3. Mellem kl. 06-18 må der kun udsendes relevant begrundet musik. Mellem kl. 18-24 skal musikindholdet formidles med faglig viden, jf. § 5, stk. 1, nr. 5. Stk. 4. Kanalen skal have en selvstændig nyheds- og aktualitetsredaktion, der skal drives på basis af saglighed, upartiskhed og alsidighed. Tilladelseshaver skal have kapacitet til at producere originale nyheder, jf. § 5, stk. 1, nr. 6, og aktualitetsprogrammer, der dækker hele Danmark og udlandet. Kanalens ansvarshavende redaktør skal have effektiv kontrol over udvælgelse af programstof samt programmernes tilrettelæggelse i programfladen inden for rammerne af tilladelsen. Kanalens ansvarshavende redaktør må ikke samtidig være beskæftiget ved andre medievirksomheder. Stk. 5. Kulturprogrammerne skal formidles af værter med formidlingsmæssig og faglig kompetence, jf. § 5, stk. 1, nr. 7. Stk. 6. Genudsendelser må maksimalt udgøre 10 procent af den samlede flade opgjort pr. uge, jf. § 5, stk. 1, nr. 8. Genudsendelser må kun udsendes i tidsrummet kl. 18-06. Stk. 7. Tilladelseshaver er forpligtet til at afsætte mindst 20 procent af produktionsbudgettet til programmer, der tilvejebringes ved entreprise og indkøb fra eksterne producenter, jf. § 5, stk. 1, nr. 9, heri dog ikke indregnet nyhedsprogrammer. Stk. 8. Alle udsendelser skal gøres tilgængelige på relevante platforme, jf. § 5, stk. 1, nr. 10."
    },
    {
      "provision_ref": "4",
      "section": "4",
      "content": "§ 4. Der skal udsendes programmer 24 timer i døgnet fra 1. november 2011 på alle de sendemuligheder, som tilladelsen omfatter. Stk. 2. Medmindre andet er anført i stk. 3-5, træder kravene i henhold til tilladelsen i kraft fra programvirksomhedens start. Stk. 3. For følgende krav er fristen for opfyldelse 6 måneder fra programstart: 1) aktualitetstemaer, jf. § 3, stk. 1, nr. 4, 2) kulturprogrammer, jf. § 3, stk. 1, nr. 5 og 7, samt § 3, stk. 5, 3) debatprogrammer, jf. § 3, stk. 1, nr. 8, 4) satireprogrammer, jf. § 3, stk. 1, nr. 6, 5) den daglige andel af musik i programfladen, jf. § 3, stk. 2, idet de procentvise angivelser må overskrides med halvdelen i de første 6 måneder, 6) genudsendelser, jf. § 3, stk. 6, og 7) tilgængeliggørelse, jf. § 3, stk. 8. Stk. 4. For følgende krav er fristen for opfyldelse 12 måneder fra programstart: 1) satireprogrammer som markant element i programprofilen, jf. § 3, stk. 1, nr. 6, sammenholdt med § 5, stk. 1, nr. 3, og 2) reportage-/montageprogrammer, jf. § 3, stk. 1, nr. 9. Stk. 5. Frist for opfyldelse af kravet om at afsætte mindst 20 procent af produktionsbudgettet til programmer fra eksterne producenter, jf. § 3, stk. 7, er 1½ år fra programstart."
    },
    {
      "provision_ref": "5",
      "section": "5",
      "content": "§ 5. For de i § 3 opstillede minimumskrav, jf. bilag 2 om programkategorier, gælder følgende, der vil blive lagt til grund ved Radio- og tv-nævnets tilsyn, jf. § 31, stk. 1, og godkendelse af public service-redegørelsen, jf. § 17: 1) Aktualitetsprogrammer jf. § 3, stk. 1, nr. 3, skal beskæftige sig med perspektiv og baggrund. Aktualitetstemaerne jf. § 3, stk. 1, nr. 4, skal i programmer over en uge/eftermiddag eller andet interval belyse et større emne af aktuel interesse fra flere sider. 2) Kulturnyheder, jf. § 3, stk. 1, nr. 5, skal dække kulturlivet bredt fortolket dog kun sport, når det indgår i en større kulturel sammenhæng. 3) Satire, jf. § 3, stk. 1, nr. 6, skal fremstå som markant element indenfor tilladelseshavers programprofil. 4) Kravet om bred musikprofil, jf. § 3, stk. 2, indebærer, at de to mest spillede genrer, jf. bilag 2, højst må udgøre to tredjedele af musikindholdet i løbet af en måned. 5) Musik mellem kl. 06-18 anses som relevant begrundet, jf. § 3, stk. 3, når musikken er redaktionelt udvalgt og tillige indgår i en fortælleteknisk eller anden åbenbar sammenhæng med indholdet i programmerne. Der må således ikke udsendes rene musikprogrammer eller computerstyret musikudvælgelse. Formidling af musik mellem kl. 18-24 med faglig viden, jf. § 3, stk. 3, forudsætter værter og/eller programmedarbejdere med relevant uddannelsesmæssig og/eller erfaringsmæssig baggrund. 6) Ved originale nyheder, jf. § 3, stk. 4, forstås nyheder til radiomediet, som baserer sig på egen research og eget kildenet, som er selvstændigt formidlet f.eks. ved egne interviews og samtaler. 7) Kravet vedr. kulturprogrammerne jf. § 3, stk. 1, nr. 5 og 7, og stk. 5, forudsætter værter med relevant formidlingsmæssig og faglig uddannelsesmæssig og/eller erfaringsmæssig baggrund. 8) Som genudsendelser, jf. § 3, stk. 6, medregnes ikke enkeltindslag i nyhedsudsendelser. Endvidere medregnes ikke redigerede sammendrag, herunder programmer, der består af udsnit og/eller sammendrag af allerede udsendte programmer. Sammendrag tæller ikke med ved opgørelsen af opfyldelse af minimumskravene. 9) Til opfyldelse af kravet om udlægning af produktioner, jf. § 3, stk. 7, kan programmer produceres som co-produktioner mellem tilladelseshaver og de eksterne producenter. Co-produktioner medregnes ved opgørelsen af opfyldelse af kravet proportionalt med tilladelseshavers finansieringsandel. 10) Tilgængeliggørelse, jf. § 3, stk. 8, forudsættes at ske på følgende måder: a) paralleludsendelse via egen hjemmeside på internettet af de på FM analogt udsendte programmer (simulcast som netradio), b) tilrådighedsstillelse on demand betalingsfrit i streaming-format (catch up radio), og c) tilrådighedsstillelse som podcast (on demand download af hele programmer i betalingsfri abonnementsform). Stk. 2. Tilrådighedsstillelse, jf. stk. 1, nr. 10, litra b og c, skal ske umiddelbart efter førstegangsudsendelse for en periode på mindst 2 uger og kan ske efter bortredigering af musik, såfremt tilladelseshaver ikke har opnået ret til denne anvendelse af musik."
    },
    {
      "provision_ref": "6",
      "section": "6",
      "content": "§ 6. Programtilladelsen tildeles af Radio- og tv-nævnet efter en skønhedskonkurrence med et priselement, jf. §§ 12 og 13. Stk. 2. Deltagelse i konkurrencen sker på grundlag af indgivelse af ansøgning. Med indgivelse af ansøgning accepterer ansøgerne vilkårene i udbudsmaterialet. Stk. 3. Ansøger skal på ansøgningstidspunktet være etableret som en selvstændig juridisk enhed, jf. § 1, stk. 6. Stk. 4. Radio- og tv-nævnet fastsætter de nærmere regler om proceduren og ansøgningens udformning, herunder hvilke oplysninger, hvilken dokumentation og hvilke bilag, ansøgningen skal indeholde, samt frist for indlevering af ansøgning. Stk. 5. Der skal ved indlevering af ansøgningen stilles en ubetinget og uigenkaldelig bankgaranti på 5 mio. kr. Garantien skal være udstedt af et pengeinstitut eller et forsikringsselskab, hvis langsigtede gæld skal have en rating fra Standard & Poors på mindst A eller fra Moody’s Investors Service Limited på mindst A2. Stk. 6. Når programtilladelsen er tildelt, vil bankgarantierne, jf. stk. 5, blive frigivet."
    },
    {
      "provision_ref": "7",
      "section": "7",
      "content": "§ 7. Radio- og tv-nævnet er berettiget til inden udløbet af fristen for indgivelse af ansøgninger at aflyse udbuddet. Stk. 2. Radio- og tv-nævnet er berettiget til at aflyse udbuddet, hvis der ikke fremkommer egnede ansøgninger. Stk. 3. Radio- og tv-nævnet er berettiget til at foretage mindre væsentlige ændringer i de i udbudsmaterialet angivne vilkår for tilladelsen inden udløbet af fristen for indgivelse af ansøgninger. Stk. 4. Radio- og tv-nævnet er berettiget til at foretage ændringer i de i udbudsmaterialet angivne vilkår for tilladelsen, som på kulturministerens foranledning måtte blive meddelt. Stk. 5. Hvis Radio- og tv-nævnet foretager ændringer, jf. stk. 4, træffer nævnet afgørelse om eventuel forlængelse af fristen for indgivelse af ansøgninger."
    },
    {
      "provision_ref": "8",
      "section": "8",
      "content": "§ 8. Ansøger skal redegøre for sine økonomiske og organisatoriske forhold, herunder for ledelsen, ansatte og ejerkredsen, samt hvorledes den forudsatte adskillelse fra andre selskaber e.l. er sikret, jf. § 1, stk. 6. Stk. 2. Ansøger skal fremlægge en plan for driften dækkende hele tilladelsesperioden. Stk. 3. Planen for driften skal indeholde budgetoverslag for den planlagte programvirksomhed, jf. §§ 3-5 og §§ 9-11 med oplysninger om eventuelle indtægter og om udgifter inklusive forventning til overskud. Planen skal endvidere indeholde en realistisk omkostningsfastsættelse af såvel de planlagte programmer, herunder rettighedsbetaling, som sendeomkostninger. Stk. 4. Planen for driften skal indeholde en redegørelse for ansøgers kompetencer i relation til programplanerne jf. §§ 3, 5 og 10. I redegørelsen skal indgå dokumenterede erfaringer med radiovirksomhed og/eller anden dokumentation for kompetencer i relation til den planlagte programvirksomhed. Stk. 5. Ansøger skal afgive et bud på det samlede tilskud for hele tilladelsesperioden, som ansøger vil drive stationen for. Buddet kan maksimalt udgøre 800 mio. kr. Ansøger skal i planen for driften, jf. stk. 2, oplyse om fordelingen af tilskuddet over tilladelsesperiodens otte år, idet der maksimalt kan udbetales 100 mio. kr. som tilskud i et enkelt år. Stk. 6. Ansøger skal redegøre for sine programplaner m.v., jf. § 10. Stk. 7. Ansøger kan basere sin virksomhed på andre enheders formåen og ressourcer, herunder eksempelvis underleverandører eller enheder, der er helt eller delvist ejet af ejerkredsen. I givet fald skal ansøger godtgøre, at ansøger fuldt ud - med respekt af kravet om økonomisk adskillelse - kan råde over de beskrevne ressourcer og kompetencer m.v., der skal indgå i Radio- og tv-nævnets vurdering."
    },
    {
      "provision_ref": "9",
      "section": "9",
      "content": "§ 9. Ved Radio- og tv-nævnets vurdering af ansøgningerne, jf. § 12, nr. 3, indgår ansøgers beskrivelse af følgende elementer, jf. bilag 2 om programkategorier: 1) nyheds- og aktualitetsredaktion, 2) programmer med værter med holdninger/værdier, 3) nyhedsprogrammer udover minimumskravet, 4) innovation, 5) interaktion med lyttere, 6) tilgængeliggørelse, 7) talentudvikling, 8) formidling af kulturprogrammer, 9) debatprogrammer, og 10) formidling af musik."
    },
    {
      "provision_ref": "10",
      "section": "10",
      "content": "§ 10. Ansøger skal i sin ansøgning, jf. § 8, stk. 6, redegøre for følgende i henhold til de i § 9 opstillede kriterier: 1) Nyheds- og aktualitetsredaktion: Ansøger skal redegøre detaljeret for planerne for en selvstændig nyheds- og aktualitetsreaktion, jf. § 3, stk. 4, og § 5, stk. 1, nr. 6. Herunder skal ansøger, jf. stk. 2, redegøre for følgende: a) Organisatorisk og redaktionel kapacitet til at producere originale nyheder og aktualitetsudsendelser fra hele Danmark. b) Organisatorisk og redaktionel kapacitet til at producere originale nyheder og aktualitetsudsendelser fra udlandet. 2) Programmer med værter med holdninger/værdier: Ansøger skal redegøre for, hvorvidt der er planlagt konkrete tiltag angående udsendelse af et eller flere programmer (dog ikke nyhedsprogrammer) med værter, som har klart deklarerede holdninger/værdier. 3) Nyhedsprogrammer: Hvorvidt og i hvilket omfang der er planlagt nyhedsprogrammer udover de i § 3, stk. 1, nr. 1, opstillede minimumskrav. 4) Innovation: Systematisk arbejde med programudvikling m.v. Til dokumentation heraf skal ansøger beskrive, hvorvidt og på hvilken måde kanalen er nyskabende i forhold til fortælleformer, journalistik, programformater, teknologi, lytterinddragelse og produktionssamarbejder. Endvidere skal ansøger redegøre for konkrete tiltag med hensyn til indenfor de første år at blive etableret som såvel teknologisk som programmæssigt førende i forhold til innovationsniveau. 5) Interaktion med lyttere: Inddragelse af lyttere som en aktiv del af programfladen både i enkelte programmer og som idégeneratorer. Ansøger skal redegøre for konkrete tiltag til sikring heraf. 6) Tilgængeliggørelse: Ansøger skal redegøre detaljeret for planerne om tilgængeliggørelse, jf. § 3, stk. 8, og § 5, stk. 1, nr. 10. Herunder skal ansøger særligt redegøre for, på hvilken måde det er planlagt at udvikle en brugervenlig og dynamisk hjemmeside på internettet og i den forbindelse at tilbyde yderligere tjenester som f.eks. SMS-nyhedstjenester og lignende. 7) Talentudvikling: Medvirken til at understøtte og fremdrive nye talenter indenfor programmedarbejdere. Ansøger skal beskrive konkrete tiltag til sikring heraf. 8) Formidling af kulturprogrammer: Ansøger skal redegøre detaljeret for planerne for kompetent formidling af kulturprogrammer, jf. § 3, stk. 5, og § 5, stk. 1, nr. 7. 9) Debatprogrammer: Hvorledes debatprogrammer i henhold til § 3, stk. 1, nr. 8, af hensyn til forudsigelighed for lytterne tilrettelægges ud fra fastlagte temaer for hver bestemt ugedag, samt beskrive en procedure, der giver mulighed for fleksibilitet i forhold til særlige aktuelle temaer. Ansøger skal beskrive konkrete tiltag til sikring heraf. 10) Formidling af musik: Ansøger skal redegøre detaljeret for planerne ift. relevant begrundet musik og om formidling af musik med historisk og faglig viden, jf. § 3, stk. 3, og § 5, stk. 1, nr. 5. Stk. 2. Organisatorisk og redaktionel kapacitet i henhold til stk. 1, nr. 1, litra a og b, kan bestå i: 1) egne korrespondenter med journalistisk baggrund, 2) egne interne, redaktionelle medarbejdere med journalistisk baggrund, 3) leveranceaftaler med andres korrespondenter med journalistisk baggrund, 4) free lance-korrespondenter (”stringers”), og 5) øvrige redaktionelle free lance-medarbejdere."
    },
    {
      "provision_ref": "11",
      "section": "11",
      "content": "§ 11. Tilladelseshaver skal, medmindre andet er anført i stk. 2 eller 3, leve op til sine tilsagn i forhold til kriterierne i § 10, fra programvirksomhedens start. Stk. 2. For følgende kriterier er fristen for opfyldelse senest 6 måneder efter programstart: 1) Nyhedsprogrammer udover minimumskravet, jf. § 10, stk. 1, nr. 3. 2) Innovation, jf. § 10, stk. 1, nr. 4. 3) Interaktion med lyttere, jf. § 10, stk. 1, nr. 5. 4) Tilgængeliggørelse (hjemmeside), jf. § 10, stk. 1, nr. 6. 5) Formidling af kulturprogrammer (detaljerede planer), jf. § 10, stk. 1, nr. 8. 6) Debatprogrammer (detaljerede planer), jf. § 10, stk. 1, nr. 9. Stk. 3. For følgende kriterier er fristen for opfyldelse 12 måneder fra programstart: 1) Programmer med værter med holdninger/værdier, jf. § 10, stk. 1, nr. 2. 2) Talentudvikling, jf. § 10, stk. 1, nr. 7."
    },
    {
      "provision_ref": "12",
      "section": "12",
      "content": "§ 12. Radio- og tv-nævnet udsteder programtilladelsen til den ansøger, som af nævnet vurderes at være bedst egnet til at drive den fjerde jordbaserede FM-radiokanal ud fra en samlet bedømmelse af ansøgningernes redegørelser og oplysninger i forhold til følgende kriterier: 1) Kvaliteten og realismen i ansøgers plan for driften, jf. § 8, stk. 2-4. Dette delkriterium vægter 35 procent. 2) Størrelsen af det samlede tilskud for hele tilladelsesperioden, ansøger tilbyder at kunne drive kanalen for, maksimalt 800 mio. kr., jf. § 8, stk. 5. Dette delkriterium vægter 25 procent. 3) Indholdet af de tilbudte programmer, jf. § 8, stk. 6. Dette delkriterium vægter 40 procent."
    },
    {
      "provision_ref": "13",
      "section": "13",
      "content": "§ 13. Radio- og tv-nævnet opstiller for hvert af de i § 12 nævnte kriterier en pointskala, der anvendes ved bedømmelsen af ansøgningerne. Ved vurderingen beregnes hver ansøgers samlede antal point med anvendelse af de i § 12 nævnte procentvægte. Stk. 2. Såfremt to eller flere ansøgere opnår samme højeste pointantal, jf. stk. 1, foretages udvælgelsen af vinderen ved lodtrækning af notaren. Stk. 3. Nævnet kan indhente sagkyndig bistand fra revisorer, konsulentfirmaer eller lignende i forbindelse med sin vurdering af delkriterierne i § 12. Stk. 4. Radio- og tv-nævnet vil i sin vurdering lægge vægt på følgende: 1) Kvaliteten og realismen i ansøgers plan for driften, herunder dokumentationen for, at ansøger besidder tilstrækkelige ressourcer og kompetencer såvel ledelsesmæssige, medarbejdermæssige som økonomiske til gennemførelse af planen, herunder opfyldelse af minimumskravene, jf. §§ 3 og 5, og programplanerne, jf. §§ 9 og 10, gennem hele tilladelsesperioden. 2) Størrelsen af det samlede tilskud for hele tilladelsesperioden, idet et lavere bud tildeles flere point end et højere bud. Radio- og tv-nævnet vil opstille en point-skala, hvor det laveste, ikke unormalt lave bud opnår maksimumpoint, og de øvrige bud opnår point gradueret efter, i hvor høj grad de afviger fra laveste, ikke unormalt lave bud. 3) Ansøgers bindende tilsagn om programindhold. Der gives point for programvirksomhedens indhold af innovation, talentudvikling, interaktion med lytterne, nyheds- og aktualitetsredaktionen og omfanget af nyheder, debatprogrammer og værter m.v. ifølge den i ansøgningen beskrevne virksomhed, jf. § 10. Stk. 5. Radio- og tv-nævnet vil ved sin vurdering af størrelsen af det samlede tilskud for hele tilladelsesperioden, jf. stk. 4, nr. 2, efter forudgående partshøring afvise ansøgere, der har afgivet unormalt lave bud, som vurderes at være under et realistisk minimum til opfyldelse af de forpligtelser, der følger af tilladelsen."
    },
    {
      "provision_ref": "14",
      "section": "14",
      "content": "§ 14. Tilladelsen udstedes af Radio- og tv-nævnet for perioden frem til og med 31. oktober 2019 til vinderen af konkurrencen. Programtilladelsen træder i kraft på udstedelsesdatoen. Stk. 2. Tilladelsesvilkårene fastsættes på baggrund af bekendtgørelsens vilkår, herunder kravene til programvirksomheden m.v., jf. §§ 3-5, som skal fremgå af udbudsmaterialet, og indholdet af ansøgningen, herunder tilsagn om programindhold m.v., jf. §§ 9 og 10. Stk. 3. Programvirksomheden skal i hele tilladelsesperioden udøves i overensstemmelse med tilladelsen, jf. dog stk. 4. Stk. 4. Medmindre andet er nævnt i §§ 4 og 11, eller fremgår af tilladelsen, skal kravene til virksomheden være opfyldt fra programvirksomhedens start. Stk. 5. Der betales frekvensafgift i henhold til frekvenslovgivningens bestemmelser."
    },
    {
      "provision_ref": "15",
      "section": "15",
      "content": "§ 15. I tilladelsesperioden kan tilladelseshaver ansøge om Radio- og tv-nævnets forudgående godkendelse af ændringer af den konkrete opfyldelsesmåde af de elementer, som fremgår af ansøgningen, jf. §§ 9 og 10. Tilsvarende gælder for den opfyldelsesmåde af et i § 3 anført minimumskrav, der følger af § 5. Stk. 2. Ved vurderingen af, om en ansøgning efter stk. 1 kan imødekommes, lægger Radio- og tv-nævnet vægt på: 1) om danskernes brug af den i ansøgningen beskrevne opfyldelsesmåde efterfølgende er aftaget væsentligt, 2) om den påtænkte nye opfyldelsesmåde på anmodningstidspunktet er så udbredt blandt danske medievirksomheder, at den må anses som tidssvarende, 3) om den påtænkte nye opfyldelsesmåde på anmodningstidspunktet er så almindeligt tilgængelig for befolkningen, at den må anses som tidssvarende, og 4) om formålet med den ønskede deltjeneste på anmodningstidspunktet kan anses som opfyldt mindst lige så godt ved den ændrede opfyldelsesmåde som ved den i ansøgningen beskrevne. Stk. 3. Tilladelseshaver skal redegøre for de økonomiske konsekvenser for tilladelseshaver og for konsekvenserne for lytterne/brugerne af den påtænkte ændring, idet en eventuel besparelse for tilladelseshaver vil skulle bedømmes i henhold til § 12, nr. 2, og § 29. Stk. 4. Radio- og tv-nævnet kan ud fra de i stk. 2 anførte kriterier pålægge tilladelseshaver at ændre en konkret opfyldelsesmåde i forhold til det i ansøgningen beskrevne. Nævnet kan anmode tilladelseshaver om at bidrage til oplysning af, hvorvidt kriterierne er opfyldt og til oplysning af de økonomiske konsekvenser for tilladelseshaver og konsekvenserne for lytterne/brugerne, idet en eventuel besparelse vil skulle bedømmes i henhold til § 12, nr. 2, og § 29. Nævnet kan ikke pålægge tilladelseshaver en ændring i opfyldelsesmåde, der samlet set over den resterende tilladelsesperiode vil medføre en væsentlig fordyrelse for tilladelseshaver."
    },
    {
      "provision_ref": "16",
      "section": "16",
      "content": "§ 16. Radio- og tv-nævnet kan efter forudgående ansøgning godkende ændringer, der ikke er omfattet af § 15, herunder ændringer af programindholdet. Stk. 2. Ændringer af minimumskrav i henhold til § 3, stk. 1 og 2, kan samlet ikke udgøre mere end tidsmæssigt 25 procent af hvert enkelt krav. Stk. 3. Nævnet vil ved vurderingen af, om en ansøgning om ændring jf. stk. 2 kan imødekommes, lægge vægt på de i § 15, stk. 2, anførte elementer. Stk. 4. Tilladelseshaver skal redegøre for de økonomiske konsekvenser for tilladelseshaver og for konsekvenserne for lytterne/brugerne af den påtænkte ændring, idet en evt. besparelse for tilladelseshaver vil skulle bedømmes i henhold til § 12, nr. 2, og § 29."
    },
    {
      "provision_ref": "17",
      "section": "17",
      "content": "§ 17. Tilladelseshaveren skal hvert år senest den 1. maj redegøre for og dokumentere det foregående års programvirksomhed og opfyldelsen af de i tilladelsen stillede krav, jf. § 14, stk. 2, samt for hvilke ressourcer, der er medgået til opfyldelse af forpligtelserne. Til opfyldelse af kravene til programindhold indgår alene programvirksomheden, der er udsendt på den fjerde FM-kanal, medmindre de analoge FM-kanaler er slukket, jf. § 2, stk. 4. Hvis de analoge FM-kanaler er slukket, skal tilladelseshaver redegøre for opfyldelse af kravene til programindhold på de sendemuligheder, der erstatter FM-sendemulighederne. Stk. 2. Redegørelsen skal indeholde en kvantitativ opgørelse og kvalitativ beskrivelse af de udsendte programmer, herunder redegørelse for og dokumentation af opfyldelse af såvel tilladelsens minimumskrav, jf. §§ 3-5, som de krav, der følger af tilladelseshavers tilsagn om programindhold m.v., jf. §§ 9-11. Stk. 3. Redegørelsen skal indeholde oplysninger om og dokumentation for fordelingen af de forskellige programtyper på sendefladen, hvordan disse er blevet anvendt af lytterne, og hvordan lytterne har vurderet programmerne. Tilladelseshaveren skal endvidere dokumentere befolkningens kendskab til og vurdering af kanalen. Stk. 4. Til dokumentation af lytternes og befolkningens vurdering m.v. af kanalen, jf. stk. 3, anvendes skemaerne i bilag 3, idet den endelige udformning skal godkendes af Radio- og tv-nævnet. Eventuelle efterfølgende ændringer i skemaerne skal forinden godkendes af Radio- og tv-nævnet. Stk. 5. Med henblik på tilladelseshaverens dokumentation af programvirksomheden skal tilladelseshaver have adgang til og anvende officielle, brancheanerkendte lyttermålinger. Stk. 6. Radio- og tv-nævnet kan på baggrund af redegørelsen bl.a. stille krav om, at tilladelseshaveren tilpasser sin programvirksomhed med henblik på at sikre overholdelse af tilladelsens krav om programindhold, herunder programkvalitet. Stk. 7. Tilladelseshaveren skal opbevare udsendelser og programoversigter indtil nævnet har godkendt public service-regnskab og regnskab i henhold til §§ 19-28."
    },
    {
      "provision_ref": "18",
      "section": "18",
      "content": "§ 18. Det årlige tilskud til programvirksomheden, jf. tilladelseshaverens tilbud, jf. § 12, nr. 2, og § 8, stk. 5, udbetales forskudsvis med en fjerdedel hvert kvartal (hver den 1. i den første måned af hvert kvartal). Stk. 2. Tilskud kan tidligst udbetales den 1. november 2011. Stk. 3. Tilbagebetaling af tilskud efter opgørelsen, jf. § 29, samt tilbagebetaling af for meget udbetalt tilskud i forbindelse med tilbagelevering eller inddragelse af tilladelsen, jf. § 32, stk. 1 og 2, skal ske uden ophold."
    },
    {
      "provision_ref": "19",
      "section": "19",
      "content": "§ 19. Tilladelseshaver skal aflægge årligt regnskab for virksomheden. Regnskabet skal opfylde kravene til regnskaber for virksomheder, der skal føre særskilte regnskaber, jf. artikel 1, stk. 2, og artikel 4 i direktiv 2006/111 om gennemskueligheden af de økonomiske forbindelser mellem medlemsstaterne og de offentlige virksomheder og om den finansielle gennemskuelighed i bestemte virksomheder, uanset om tilladelseshaver er omfattet af direktivets artikel 5, stk. 2."
    },
    {
      "provision_ref": "20",
      "section": "20",
      "content": "§ 20. Tilladelseshaver skal for samtlige aktiviteter foretage en vurdering af, om der er tale om public service-virksomhed eller anden virksomhed. Stk. 2. Til public service-virksomhed henregnes den virksomhed, der er omfattet af bekendtgørelsen og tilladelsen til den fjerde landsdækkende FM-radiokanal. Stk. 3. Til anden virksomhed henregnes den virksomhed, som tilladelsehaveren udbyder med henblik på at udnytte tilladelseshaverens tekniske udstyr, særlige sagkundskab, programarkiv m.v. jf. § 1, stk. 7. Stk. 4. Anden virksomhed kan udøves i eget regi og/eller i selskabsform. Stk. 5. Eventuelle tvivlsspørgsmål vedrørende stk. 1-4 skal forelægges Radio- og tv-nævnet."
    },
    {
      "provision_ref": "21",
      "section": "21",
      "content": "§ 21. Tilladelseshaver skal som en del af årsregnskabet offentliggøre et særskilt regnskab for public service-virksomheden og et særskilt regnskab for anden virksomhed. Stk. 2. De særskilte regnskaber opstilles efter samme principper som det samlede årsregnskab og skal afstemmes med dette. Stk. 3. Udarbejdelse af særskilte regnskaber sker første gang på grundlag af selskabets åbningsbalancer for hhv. public service-virksomheden og anden virksomhed. Åbningsbalancerne revideres af selskabets revisor. Efterfølgende særskilte regnskaber udarbejdes med udgangspunkt heri. Stk. 4. Såfremt tilladelseshaver etablerer dattervirksomheder eller associerede virksomheder med henblik på udøvelse af anden virksomhed, jf. § 1, stk. 7, kan der udarbejdes koncernregnskab efter årsregnskabslovens bestemmelser herom. Koncernregnskabet revideres af selskabets revisor."
    },
    {
      "provision_ref": "22",
      "section": "22",
      "content": "§ 22. Tilladelseshavers regnskabssystemer skal tilrettelægges, så det er muligt at henføre omkostninger og indtægter samt balanceposter til hhv. public service-virksomhed og anden virksomhed."
    },
    {
      "provision_ref": "23",
      "section": "23",
      "content": "§ 23. Udveksling af ydelser m.v. mellem hhv. public service-virksomhed og anden virksomhed inden for den enkelte virksomhed kan ske ved omkostningsfordeling, jf. § 24. Stk. 2. Udveksling af ydelser m.v. kan ligeledes ske til markedspris, det vil sige til den pris, hvortil ydelsen afsættes til 3. part, jf. § 25. Er der tale om en ydelse m.v., der ikke afsættes til 3. part, skal prisen mindst give dækning for de langsigtede gennemsnitsomkostninger ved ydelsen m.v."
    },
    {
      "provision_ref": "24",
      "section": "24",
      "content": "§ 24. Tilladelseshaver skal ved fordeling af indtægter og omkostninger på hhv. public service-virksomhed og anden virksomhed i det omfang, der ikke sker intern afregning til markedspris mellem de to former for virksomhed, anvende en almindeligt anerkendt metode til fordeling af såvel indtægter som de fulde omkostninger på de enkelte aktiviteter/aktivitetsområder. Stk. 2. Indtægts- og omkostningsfordeling på de enkelte aktiviteter/aktivitetsområder under hhv. public service-virksomhed og anden virksomhed foretages med baggrund i regnskabskontering, transaktionsregistrering, tidsstudier, statistik, stikprøver og/eller skøn. Fordelingen skal resultere i et retvisende billede af indtægter og udgifter/ressourceforbrug forbundet med de enkelte aktiviteter/aktivitetsområder under hhv. public service-virksomhed og anden virksomhed."
    },
    {
      "provision_ref": "25",
      "section": "25",
      "content": "§ 25. Prisen for den enkelte vare eller tjenesteydelse, som tilladelseshaver afsætter som led i deres anden virksomhed, skal fastsættes på grundlag af markedsmæssige vurderinger, idet der ikke må ske konkurrenceforvridning over for private eller offentlige konkurrenter. Stk. 2. Ved prisfastsættelsen skal der samtidig sikres dækning for de langsigtede gennemsnitsomkostninger forbundet med anden virksomhed som helhed samt en rimelig avance. Ved beregningen af de langsigtede gennemsnitsomkostninger for anden virksomhed som helhed skal indgå såvel direkte som indirekte omkostninger (også på sigt) forbundet med produktionen af de varer og tjenesteydelser, der produceres eller afsættes som led i anden virksomhed."
    },
    {
      "provision_ref": "26",
      "section": "26",
      "content": "§ 26. Tilladelseshaver kan overføre kapital fra public service-virksomheden til anden virksomhed, herunder anden virksomhed i selskabsform forudsat, at der ikke er tale om licensmidler og forudsat, at overførslen sker på markedsøkonomiske vilkår i overensstemmelse med det markedsøkonomiske investorprincip. Kapitaloverførsel skal godkendes af bestyrelsen for den pågældende virksomhed. Stk. 2. Overførsel af materielle anlægsaktiver mellem public service-virksomhed og anden virksomhed (herunder anden virksomhed i selskabsform), jf. stk. 1, skal ske til markedspris, dog minimum til bogført værdi."
    },
    {
      "provision_ref": "27",
      "section": "27",
      "content": "§ 27. Tilladelseshaver skal til enhver tid over for Radio- og tv-nævnet kunne redegøre for, hvilke konkrete aktiviteter, der henregnes som public service-virksomhed og hvilke konkrete aktiviteter, der henregnes som anden virksomhed. Stk. 2. Tilladelseshaver skal endvidere kunne dokumentere de anvendte principper for omkostningsfordeling og prisfastsættelse."
    },
    {
      "provision_ref": "28",
      "section": "28",
      "content": "§ 28. Regnskabet, der hvert år senest den 1. maj skal indsendes til Radio- og tv-nævnet, skal indeholde en særskilt opgørelse af overskuddet i forhold til reglerne om rimelig fortjeneste m.v., jf. § 29. Fortjenesten skal opgøres i regnskabet således, at de samlede indtægter (herunder tilskuddet og anden direkte og indirekte støtte til kanalen) uanset om de oppebæres af tilladelseshaver eller af tredjemand (herunder produktionsselskaber) fremgår særskilt. Ved indirekte støtte forstås refusion af kanalens udgifter, eller at andre afholder omkostninger for kanalen. Alle beløb opgøres eksklusiv moms. Stk. 2. Regnskabet og opgørelsen af tilskudsgrundlaget skal opfylde følgende krav: 1) Der skal udarbejdes en forretningsgang med heri indbyggede interne kontroller, der sikrer, at alle relevante poster medtages i opgørelsen af fortjenesten. Forretningsgangene skal blandt andet sikre, at alle leverancer m.v. (herunder mellem koncernforbundne selskaber) sker til markedspris, og at der sker en korrekt fordeling af indtægter og udgifter. 2) En statsautoriseret eller registreret revisor skal underskrive en revisorerklæring, hvori revisoren erklærer, at de nævnte principper for opgørelsen af tilskudsgrundlaget er fulgt. Revisor skal endvidere erklære, at de ovenstående forretningsgange og de heri indbyggede interne kontroller har fungeret tilfredsstillende i hele perioden. Stk. 3. Radio- og tv-nævnet har som tilsynsmyndighed mulighed for at foretage kontrol af opgørelsen af tilskudsgrundlaget ved egen revisor. Tilladelseshaver skal i så fald give Radio- og tv-nævnets egen revisor de oplysninger, som revisor anser for nødvendige for at bedømme opgørelsen."
    },
    {
      "provision_ref": "29",
      "section": "29",
      "content": "§ 29. På grundlag af den årlige public service-redegørelse, jf. § 17, og det årlige regnskab, jf. §§ 19-28, godkender Radio- og tv-nævnet tilladelseshavers opgørelse, herunder af eventuelt overskud, jf. bilag 4. Radio- og tv-nævnet godkender herunder: 1) tilladelseshavers rimelige fortjeneste, jf. bilag 4, 2) tilladelseshavers eventuelle afkast på grund af produktudvikling, jf. bilag 4, 3) tilladelseshavers overførsel af eventuelle overskud fra driften til efterfølgende regnskabsår, jf. bilag 4, og 4) tilladelseshavers tilbagebetaling af eventuelt overskud ved virksomheden, jf. bilag 4. Stk. 2. Såfremt tilladelseshaver ikke opfylder sine programforpligtelser m.v., skal tilladelseshaver tilbagebetale de hermed forbundne, beregnede besparelser, jf. bilag 4, tillagt 15 procent."
    },
    {
      "provision_ref": "30",
      "section": "30",
      "content": "§ 30. Tilladelsen kan overdrages, hvis tilladelseshaver forinden overdragelsen har indhentet Radio- og tv-nævnets godkendelse heraf. Radio- og tv-nævnet kan af tilladelseshaver kræve de oplysninger, som nævnet skønner nødvendige for en stillingtagen til, om vilkårene for tilladelsen fortsat vil være opfyldt efter overdragelsen. Stk. 2. Overdragelser efter stk. 1 omfatter også indirekte overdragelser, herunder overdragelser af aktier, anparter eller andre ejerinteresser, der medfører ændringer i, hvem der har kontrol over eller bestemmende indflydelse i tilladelseshaver."
    },
    {
      "provision_ref": "31",
      "section": "31",
      "content": "§ 31. Radio- og tv-nævnet fører tilsyn med programvirksomheden. Stk. 2. Tilladelsen kan i henhold til radio- og fjernsynslovens §§ 50 og 51 inddrages midlertidigt eller endeligt af Radio- og tv-nævnet, hvis tilladelseshaveren 1) overtræder loven eller bestemmelser fastsat efter loven, såfremt en overtrædelse er grov eller overtrædelser er ofte gentagne, 2) tilsidesætter radio- og fjernsynslovens § 87 eller pålæg, der er meddelt efter denne bestemmelse, 3) tilsidesætter de vilkår, som programtilladelsen er meddelt på, 4) tilsidesætter pålæg meddelt efter radio- og fjernsynslovens § 88, 5) i forbindelse med skønhedskonkurrencen og udstedelsen af tilladelsen har afgivet urigtige oplysninger, 6) gennemfører væsentlige ændringer, der ikke er godkendt i overensstemmelse med §§ 15 og 16, eller 7) ikke udnytter tilladelsen, eller der sker en væsentlig afbrydelse af programvirksomheden."
    },
    {
      "provision_ref": "32",
      "section": "32",
      "content": "§ 32. Tilladelseshaver er ved tilbagelevering af tilladelsen til Radio- og tv-nævnet forpligtet til at tilbagebetale eventuelt for meget udbetalt tilskud, det vil sige den forholdsmæssige del af det kvartalsvist udbetalte tilskud, der dækker perioden fra tilbageleveringen. Stk. 2. Hvis tilladelsen inddrages endeligt af Radio- og tv-nævnet i henhold til § 31 er tilladelseshaveren forpligtet til at tilbagebetale eventuelt for meget udbetalt tilskud, det vil sige den forholdsmæssige del af det kvartalsvist udbetalte tilskud, der dækker perioden fra inddragelsen. Stk. 3. Public service-redegørelse, regnskab og opgørelse, jf. §§ 17 og 19-28, skal indsendes til Radio- og tv-nævnet senest ved udgangen af den fjerde måned efter tilbageleveringen eller inddragelsen, jf. stk. 1 og stk. 2. Indbetaling af skyldige beløb, skal ske senest samtidig med indsendelse af regnskabet."
    },
    {
      "provision_ref": "33",
      "section": "33",
      "content": "§ 33. Bekendtgørelsen træder i kraft den 10. januar 2011."
    }
  ],
  "provision_versions": [
    {
      "provision_ref": "1",
      "section": "1",
      "content": "§ 1. Radio- og tv-nævnet udbyder den fjerde jordbaserede FM-radiokanal, jf. bilag 1. Stk. 2. Public service-virksomhed på den fjerde FM-radiokanal skal udøves i henhold til radio- og fjernsynslovens § 10. Stk. 3. Programtilladelse i henhold til stk. 1 kan ikke meddeles DR. DR må ikke have kontrol over eller bestemmende indflydelse i den i stk. 6 nævnte selvstændige juridiske enhed, eller virksomheder, der har kontrol over eller bestemmende indflydelse i enheden. DR må ikke levere programindhold til kanalen eller indgå i en virksomhed eller et konsortium, der leverer indhold til kanalen. Stk. 4. Reklamer må ikke indgå i programvirksomheden, og tilladelseshaveren må ikke sælge sendetiden. Sponsorerede programmer m.v. kan indgå i programvirksomheden efter reglerne i radio- og fjernsynslovens kapitel 11. Stk. 5. Det er ikke tilladt at opdele sendefladen geografisk, hvilket betyder, at et givet program skal udsendes samtidig i hele tilladelseshaverens sendeområde. Dette gælder såvel programvirksomheden på FM som på DAB, jf. § 2. Stk. 6. Tilladelseshaver skal være en selvstændig juridisk enhed, hvis eneste formål er at drive den fjerde FM-kanal. Stk. 7. Tilladelseshaver kan uanset stk. 6 drive anden virksomhed i tilknytning til programvirksomheden med henblik på udnyttelse af tilladelseshaverens tekniske udstyr, særlige sagkundskab, programarkiv m.v. Stk. 8. Tilladelseshaver skal sende beredskabsmeddelelser i henhold til bestemmelser herom i radio- og fjernsynsloven eller bestemmelser fastsat i medfør af loven.",
      "valid_from": "2011-01-05",
      "valid_to": null
    },
    {
      "provision_ref": "2",
      "section": "2",
      "content": "§ 2. Tilladelseshaveren vil, udover de i bilag 1 nævnte sendemuligheder, få rådighed over 144 kbit/s i den landsdækkende DAB-blok 2. Stk. 2. Med rådighed over DAB-kapacitet, jf. stk. 1, følger en forpligtelse til at sende programmer i digital form. Den digitale programvirksomhed skal bestå af paralleludsendelse af de analogt udsendte programmer på FM, jf. § 1, stk. 1. Eventuel overskydende kapacitet kan tilladelseshaveren frit disponere over inden for rammerne af tilladelsen. Stk. 3. Den digitale programvirksomhed skal påbegyndes samtidig med påbegyndelse af den analoge programvirksomhed. Stk. 4. Såfremt der træffes politisk beslutning om slukning af de analoge FM-signaler i tilladelsesperioden, skal tilladelseshaveren uden kompensation acceptere, at FM-sendemulighederne bortfalder fra det tidspunkt, det måtte blive besluttet, og at tilladelsen herefter alene omfatter den i stk. 1 nævnte DAB-kapacitet, jf. § 17, stk. 1. Stk. 5. Såfremt der træffes politisk beslutning herom, jf. stk. 4, må tilladelseshaveren uden kompensation acceptere andre ændringer end de i stk. 4 nævnte i relation til sendemuligheder og signaler, herunder evt. overgang til DAB+ eller anden standard for digital radio.",
      "valid_from": "2011-01-05",
      "valid_to": null
    },
    {
      "provision_ref": "3",
      "section": "3",
      "content": "§ 3. Programvirksomheden på den fjerde FM-kanal skal minimum indeholde: 1) 2 timers nyhedsudsendelser pr. døgn, der skal sendes hver time døgnet rundt i udsendelser af minimum 5 minutters varighed, 2) 70 minutters sportsnyheder pr. uge, 3) 30 timers aktualitetsprogrammer pr. uge, der skal udsendes i tidsrummet kl. 06-18 mandag til fredag, jf. § 5, stk. 1, nr. 1, 4) 24 aktualitetstemaer pr. år, jf. § 5, stk. 1, nr. 1, 5) 70 minutters kulturnyheder pr. uge, der skal udsendes i tidsrummet kl. 06-18, jf. stk. 5 og § 5, stk. 1, nr. 2 og 7, 6) 25 minutters satire dagligt, jf. § 5, stk. 1, nr. 3, 7) 20 timers øvrige kulturprogrammer pr. uge, jf. stk. 5 og § 5, stk. 1, nr. 7, 8) 55 minutters debatprogrammer pr. dag, der skal udsendes i tidsrummet kl. 09-18 mandag til lørdag, og 9) 4½ times udsendelser i reportage- eller montageform pr. uge, idet der minimum skal udsendes et reportageprogram dagligt. Stk. 2. Kanalen skal have en bred musikprofil og må ikke domineres af enkelte genrer, jf. § 5, stk. 1, nr. 4. Minimum 30 procent af den udsendte musik skal være dansk i såvel tidsrummet kl. 06-18 som tidsrummet kl. 18-24. Den daglige andel af musik i programfladen må i tidsrummet kl. 06-18 maksimalt udgøre 20 procent. I tidsrummet kl. 18-24 må musikandelen udgøre op til 65 procent. I tidsrummet kl. 00-06 må musikandelen udgøre op til 55 procent. Stk. 3. Mellem kl. 06-18 må der kun udsendes relevant begrundet musik. Mellem kl. 18-24 skal musikindholdet formidles med faglig viden, jf. § 5, stk. 1, nr. 5. Stk. 4. Kanalen skal have en selvstændig nyheds- og aktualitetsredaktion, der skal drives på basis af saglighed, upartiskhed og alsidighed. Tilladelseshaver skal have kapacitet til at producere originale nyheder, jf. § 5, stk. 1, nr. 6, og aktualitetsprogrammer, der dækker hele Danmark og udlandet. Kanalens ansvarshavende redaktør skal have effektiv kontrol over udvælgelse af programstof samt programmernes tilrettelæggelse i programfladen inden for rammerne af tilladelsen. Kanalens ansvarshavende redaktør må ikke samtidig være beskæftiget ved andre medievirksomheder. Stk. 5. Kulturprogrammerne skal formidles af værter med formidlingsmæssig og faglig kompetence, jf. § 5, stk. 1, nr. 7. Stk. 6. Genudsendelser må maksimalt udgøre 10 procent af den samlede flade opgjort pr. uge, jf. § 5, stk. 1, nr. 8. Genudsendelser må kun udsendes i tidsrummet kl. 18-06. Stk. 7. Tilladelseshaver er forpligtet til at afsætte mindst 20 procent af produktionsbudgettet til programmer, der tilvejebringes ved entreprise og indkøb fra eksterne producenter, jf. § 5, stk. 1, nr. 9, heri dog ikke indregnet nyhedsprogrammer. Stk. 8. Alle udsendelser skal gøres tilgængelige på relevante platforme, jf. § 5, stk. 1, nr. 10.",
      "valid_from": "2011-01-05",
      "valid_to": null
    },
    {
      "provision_ref": "4",
      "section": "4",
      "content": "§ 4. Der skal udsendes programmer 24 timer i døgnet fra 1. november 2011 på alle de sendemuligheder, som tilladelsen omfatter. Stk. 2. Medmindre andet er anført i stk. 3-5, træder kravene i henhold til tilladelsen i kraft fra programvirksomhedens start. Stk. 3. For følgende krav er fristen for opfyldelse 6 måneder fra programstart: 1) aktualitetstemaer, jf. § 3, stk. 1, nr. 4, 2) kulturprogrammer, jf. § 3, stk. 1, nr. 5 og 7, samt § 3, stk. 5, 3) debatprogrammer, jf. § 3, stk. 1, nr. 8, 4) satireprogrammer, jf. § 3, stk. 1, nr. 6, 5) den daglige andel af musik i programfladen, jf. § 3, stk. 2, idet de procentvise angivelser må overskrides med halvdelen i de første 6 måneder, 6) genudsendelser, jf. § 3, stk. 6, og 7) tilgængeliggørelse, jf. § 3, stk. 8. Stk. 4. For følgende krav er fristen for opfyldelse 12 måneder fra programstart: 1) satireprogrammer som markant element i programprofilen, jf. § 3, stk. 1, nr. 6, sammenholdt med § 5, stk. 1, nr. 3, og 2) reportage-/montageprogrammer, jf. § 3, stk. 1, nr. 9. Stk. 5. Frist for opfyldelse af kravet om at afsætte mindst 20 procent af produktionsbudgettet til programmer fra eksterne producenter, jf. § 3, stk. 7, er 1½ år fra programstart.",
      "valid_from": "2011-01-05",
      "valid_to": null
    },
    {
      "provision_ref": "5",
      "section": "5",
      "content": "§ 5. For de i § 3 opstillede minimumskrav, jf. bilag 2 om programkategorier, gælder følgende, der vil blive lagt til grund ved Radio- og tv-nævnets tilsyn, jf. § 31, stk. 1, og godkendelse af public service-redegørelsen, jf. § 17: 1) Aktualitetsprogrammer jf. § 3, stk. 1, nr. 3, skal beskæftige sig med perspektiv og baggrund. Aktualitetstemaerne jf. § 3, stk. 1, nr. 4, skal i programmer over en uge/eftermiddag eller andet interval belyse et større emne af aktuel interesse fra flere sider. 2) Kulturnyheder, jf. § 3, stk. 1, nr. 5, skal dække kulturlivet bredt fortolket dog kun sport, når det indgår i en større kulturel sammenhæng. 3) Satire, jf. § 3, stk. 1, nr. 6, skal fremstå som markant element indenfor tilladelseshavers programprofil. 4) Kravet om bred musikprofil, jf. § 3, stk. 2, indebærer, at de to mest spillede genrer, jf. bilag 2, højst må udgøre to tredjedele af musikindholdet i løbet af en måned. 5) Musik mellem kl. 06-18 anses som relevant begrundet, jf. § 3, stk. 3, når musikken er redaktionelt udvalgt og tillige indgår i en fortælleteknisk eller anden åbenbar sammenhæng med indholdet i programmerne. Der må således ikke udsendes rene musikprogrammer eller computerstyret musikudvælgelse. Formidling af musik mellem kl. 18-24 med faglig viden, jf. § 3, stk. 3, forudsætter værter og/eller programmedarbejdere med relevant uddannelsesmæssig og/eller erfaringsmæssig baggrund. 6) Ved originale nyheder, jf. § 3, stk. 4, forstås nyheder til radiomediet, som baserer sig på egen research og eget kildenet, som er selvstændigt formidlet f.eks. ved egne interviews og samtaler. 7) Kravet vedr. kulturprogrammerne jf. § 3, stk. 1, nr. 5 og 7, og stk. 5, forudsætter værter med relevant formidlingsmæssig og faglig uddannelsesmæssig og/eller erfaringsmæssig baggrund. 8) Som genudsendelser, jf. § 3, stk. 6, medregnes ikke enkeltindslag i nyhedsudsendelser. Endvidere medregnes ikke redigerede sammendrag, herunder programmer, der består af udsnit og/eller sammendrag af allerede udsendte programmer. Sammendrag tæller ikke med ved opgørelsen af opfyldelse af minimumskravene. 9) Til opfyldelse af kravet om udlægning af produktioner, jf. § 3, stk. 7, kan programmer produceres som co-produktioner mellem tilladelseshaver og de eksterne producenter. Co-produktioner medregnes ved opgørelsen af opfyldelse af kravet proportionalt med tilladelseshavers finansieringsandel. 10) Tilgængeliggørelse, jf. § 3, stk. 8, forudsættes at ske på følgende måder: a) paralleludsendelse via egen hjemmeside på internettet af de på FM analogt udsendte programmer (simulcast som netradio), b) tilrådighedsstillelse on demand betalingsfrit i streaming-format (catch up radio), og c) tilrådighedsstillelse som podcast (on demand download af hele programmer i betalingsfri abonnementsform). Stk. 2. Tilrådighedsstillelse, jf. stk. 1, nr. 10, litra b og c, skal ske umiddelbart efter førstegangsudsendelse for en periode på mindst 2 uger og kan ske efter bortredigering af musik, såfremt tilladelseshaver ikke har opnået ret til denne anvendelse af musik.",
      "valid_from": "2011-01-05",
      "valid_to": null
    },
    {
      "provision_ref": "6",
      "section": "6",
      "content": "§ 6. Programtilladelsen tildeles af Radio- og tv-nævnet efter en skønhedskonkurrence med et priselement, jf. §§ 12 og 13. Stk. 2. Deltagelse i konkurrencen sker på grundlag af indgivelse af ansøgning. Med indgivelse af ansøgning accepterer ansøgerne vilkårene i udbudsmaterialet. Stk. 3. Ansøger skal på ansøgningstidspunktet være etableret som en selvstændig juridisk enhed, jf. § 1, stk. 6. Stk. 4. Radio- og tv-nævnet fastsætter de nærmere regler om proceduren og ansøgningens udformning, herunder hvilke oplysninger, hvilken dokumentation og hvilke bilag, ansøgningen skal indeholde, samt frist for indlevering af ansøgning. Stk. 5. Der skal ved indlevering af ansøgningen stilles en ubetinget og uigenkaldelig bankgaranti på 5 mio. kr. Garantien skal være udstedt af et pengeinstitut eller et forsikringsselskab, hvis langsigtede gæld skal have en rating fra Standard & Poors på mindst A eller fra Moody’s Investors Service Limited på mindst A2. Stk. 6. Når programtilladelsen er tildelt, vil bankgarantierne, jf. stk. 5, blive frigivet.",
      "valid_from": "2011-01-05",
      "valid_to": null
    },
    {
      "provision_ref": "7",
      "section": "7",
      "content": "§ 7. Radio- og tv-nævnet er berettiget til inden udløbet af fristen for indgivelse af ansøgninger at aflyse udbuddet. Stk. 2. Radio- og tv-nævnet er berettiget til at aflyse udbuddet, hvis der ikke fremkommer egnede ansøgninger. Stk. 3. Radio- og tv-nævnet er berettiget til at foretage mindre væsentlige ændringer i de i udbudsmaterialet angivne vilkår for tilladelsen inden udløbet af fristen for indgivelse af ansøgninger. Stk. 4. Radio- og tv-nævnet er berettiget til at foretage ændringer i de i udbudsmaterialet angivne vilkår for tilladelsen, som på kulturministerens foranledning måtte blive meddelt. Stk. 5. Hvis Radio- og tv-nævnet foretager ændringer, jf. stk. 4, træffer nævnet afgørelse om eventuel forlængelse af fristen for indgivelse af ansøgninger.",
      "valid_from": "2011-01-05",
      "valid_to": null
    },
    {
      "provision_ref": "8",
      "section": "8",
      "content": "§ 8. Ansøger skal redegøre for sine økonomiske og organisatoriske forhold, herunder for ledelsen, ansatte og ejerkredsen, samt hvorledes den forudsatte adskillelse fra andre selskaber e.l. er sikret, jf. § 1, stk. 6. Stk. 2. Ansøger skal fremlægge en plan for driften dækkende hele tilladelsesperioden. Stk. 3. Planen for driften skal indeholde budgetoverslag for den planlagte programvirksomhed, jf. §§ 3-5 og §§ 9-11 med oplysninger om eventuelle indtægter og om udgifter inklusive forventning til overskud. Planen skal endvidere indeholde en realistisk omkostningsfastsættelse af såvel de planlagte programmer, herunder rettighedsbetaling, som sendeomkostninger. Stk. 4. Planen for driften skal indeholde en redegørelse for ansøgers kompetencer i relation til programplanerne jf. §§ 3, 5 og 10. I redegørelsen skal indgå dokumenterede erfaringer med radiovirksomhed og/eller anden dokumentation for kompetencer i relation til den planlagte programvirksomhed. Stk. 5. Ansøger skal afgive et bud på det samlede tilskud for hele tilladelsesperioden, som ansøger vil drive stationen for. Buddet kan maksimalt udgøre 800 mio. kr. Ansøger skal i planen for driften, jf. stk. 2, oplyse om fordelingen af tilskuddet over tilladelsesperiodens otte år, idet der maksimalt kan udbetales 100 mio. kr. som tilskud i et enkelt år. Stk. 6. Ansøger skal redegøre for sine programplaner m.v., jf. § 10. Stk. 7. Ansøger kan basere sin virksomhed på andre enheders formåen og ressourcer, herunder eksempelvis underleverandører eller enheder, der er helt eller delvist ejet af ejerkredsen. I givet fald skal ansøger godtgøre, at ansøger fuldt ud - med respekt af kravet om økonomisk adskillelse - kan råde over de beskrevne ressourcer og kompetencer m.v., der skal indgå i Radio- og tv-nævnets vurdering.",
      "valid_from": "2011-01-05",
      "valid_to": null
    },
    {
      "provision_ref": "9",
      "section": "9",
      "content": "§ 9. Ved Radio- og tv-nævnets vurdering af ansøgningerne, jf. § 12, nr. 3, indgår ansøgers beskrivelse af følgende elementer, jf. bilag 2 om programkategorier: 1) nyheds- og aktualitetsredaktion, 2) programmer med værter med holdninger/værdier, 3) nyhedsprogrammer udover minimumskravet, 4) innovation, 5) interaktion med lyttere, 6) tilgængeliggørelse, 7) talentudvikling, 8) formidling af kulturprogrammer, 9) debatprogrammer, og 10) formidling af musik.",
      "valid_from": "2011-01-05",
      "valid_to": null
    },
    {
      "provision_ref": "10",
      "section": "10",
      "content": "§ 10. Ansøger skal i sin ansøgning, jf. § 8, stk. 6, redegøre for følgende i henhold til de i § 9 opstillede kriterier: 1) Nyheds- og aktualitetsredaktion: Ansøger skal redegøre detaljeret for planerne for en selvstændig nyheds- og aktualitetsreaktion, jf. § 3, stk. 4, og § 5, stk. 1, nr. 6. Herunder skal ansøger, jf. stk. 2, redegøre for følgende: a) Organisatorisk og redaktionel kapacitet til at producere originale nyheder og aktualitetsudsendelser fra hele Danmark. b) Organisatorisk og redaktionel kapacitet til at producere originale nyheder og aktualitetsudsendelser fra udlandet. 2) Programmer med værter med holdninger/værdier: Ansøger skal redegøre for, hvorvidt der er planlagt konkrete tiltag angående udsendelse af et eller flere programmer (dog ikke nyhedsprogrammer) med værter, som har klart deklarerede holdninger/værdier. 3) Nyhedsprogrammer: Hvorvidt og i hvilket omfang der er planlagt nyhedsprogrammer udover de i § 3, stk. 1, nr. 1, opstillede minimumskrav. 4) Innovation: Systematisk arbejde med programudvikling m.v. Til dokumentation heraf skal ansøger beskrive, hvorvidt og på hvilken måde kanalen er nyskabende i forhold til fortælleformer, journalistik, programformater, teknologi, lytterinddragelse og produktionssamarbejder. Endvidere skal ansøger redegøre for konkrete tiltag med hensyn til indenfor de første år at blive etableret som såvel teknologisk som programmæssigt førende i forhold til innovationsniveau. 5) Interaktion med lyttere: Inddragelse af lyttere som en aktiv del af programfladen både i enkelte programmer og som idégeneratorer. Ansøger skal redegøre for konkrete tiltag til sikring heraf. 6) Tilgængeliggørelse: Ansøger skal redegøre detaljeret for planerne om tilgængeliggørelse, jf. § 3, stk. 8, og § 5, stk. 1, nr. 10. Herunder skal ansøger særligt redegøre for, på hvilken måde det er planlagt at udvikle en brugervenlig og dynamisk hjemmeside på internettet og i den forbindelse at tilbyde yderligere tjenester som f.eks. SMS-nyhedstjenester og lignende. 7) Talentudvikling: Medvirken til at understøtte og fremdrive nye talenter indenfor programmedarbejdere. Ansøger skal beskrive konkrete tiltag til sikring heraf. 8) Formidling af kulturprogrammer: Ansøger skal redegøre detaljeret for planerne for kompetent formidling af kulturprogrammer, jf. § 3, stk. 5, og § 5, stk. 1, nr. 7. 9) Debatprogrammer: Hvorledes debatprogrammer i henhold til § 3, stk. 1, nr. 8, af hensyn til forudsigelighed for lytterne tilrettelægges ud fra fastlagte temaer for hver bestemt ugedag, samt beskrive en procedure, der giver mulighed for fleksibilitet i forhold til særlige aktuelle temaer. Ansøger skal beskrive konkrete tiltag til sikring heraf. 10) Formidling af musik: Ansøger skal redegøre detaljeret for planerne ift. relevant begrundet musik og om formidling af musik med historisk og faglig viden, jf. § 3, stk. 3, og § 5, stk. 1, nr. 5. Stk. 2. Organisatorisk og redaktionel kapacitet i henhold til stk. 1, nr. 1, litra a og b, kan bestå i: 1) egne korrespondenter med journalistisk baggrund, 2) egne interne, redaktionelle medarbejdere med journalistisk baggrund, 3) leveranceaftaler med andres korrespondenter med journalistisk baggrund, 4) free lance-korrespondenter (”stringers”), og 5) øvrige redaktionelle free lance-medarbejdere.",
      "valid_from": "2011-01-05",
      "valid_to": null
    },
    {
      "provision_ref": "11",
      "section": "11",
      "content": "§ 11. Tilladelseshaver skal, medmindre andet er anført i stk. 2 eller 3, leve op til sine tilsagn i forhold til kriterierne i § 10, fra programvirksomhedens start. Stk. 2. For følgende kriterier er fristen for opfyldelse senest 6 måneder efter programstart: 1) Nyhedsprogrammer udover minimumskravet, jf. § 10, stk. 1, nr. 3. 2) Innovation, jf. § 10, stk. 1, nr. 4. 3) Interaktion med lyttere, jf. § 10, stk. 1, nr. 5. 4) Tilgængeliggørelse (hjemmeside), jf. § 10, stk. 1, nr. 6. 5) Formidling af kulturprogrammer (detaljerede planer), jf. § 10, stk. 1, nr. 8. 6) Debatprogrammer (detaljerede planer), jf. § 10, stk. 1, nr. 9. Stk. 3. For følgende kriterier er fristen for opfyldelse 12 måneder fra programstart: 1) Programmer med værter med holdninger/værdier, jf. § 10, stk. 1, nr. 2. 2) Talentudvikling, jf. § 10, stk. 1, nr. 7.",
      "valid_from": "2011-01-05",
      "valid_to": null
    },
    {
      "provision_ref": "12",
      "section": "12",
      "content": "§ 12. Radio- og tv-nævnet udsteder programtilladelsen til den ansøger, som af nævnet vurderes at være bedst egnet til at drive den fjerde jordbaserede FM-radiokanal ud fra en samlet bedømmelse af ansøgningernes redegørelser og oplysninger i forhold til følgende kriterier: 1) Kvaliteten og realismen i ansøgers plan for driften, jf. § 8, stk. 2-4. Dette delkriterium vægter 35 procent. 2) Størrelsen af det samlede tilskud for hele tilladelsesperioden, ansøger tilbyder at kunne drive kanalen for, maksimalt 800 mio. kr., jf. § 8, stk. 5. Dette delkriterium vægter 25 procent. 3) Indholdet af de tilbudte programmer, jf. § 8, stk. 6. Dette delkriterium vægter 40 procent.",
      "valid_from": "2011-01-05",
      "valid_to": null
    },
    {
      "provision_ref": "13",
      "section": "13",
      "content": "§ 13. Radio- og tv-nævnet opstiller for hvert af de i § 12 nævnte kriterier en pointskala, der anvendes ved bedømmelsen af ansøgningerne. Ved vurderingen beregnes hver ansøgers samlede antal point med anvendelse af de i § 12 nævnte procentvægte. Stk. 2. Såfremt to eller flere ansøgere opnår samme højeste pointantal, jf. stk. 1, foretages udvælgelsen af vinderen ved lodtrækning af notaren. Stk. 3. Nævnet kan indhente sagkyndig bistand fra revisorer, konsulentfirmaer eller lignende i forbindelse med sin vurdering af delkriterierne i § 12. Stk. 4. Radio- og tv-nævnet vil i sin vurdering lægge vægt på følgende: 1) Kvaliteten og realismen i ansøgers plan for driften, herunder dokumentationen for, at ansøger besidder tilstrækkelige ressourcer og kompetencer såvel ledelsesmæssige, medarbejdermæssige som økonomiske til gennemførelse af planen, herunder opfyldelse af minimumskravene, jf. §§ 3 og 5, og programplanerne, jf. §§ 9 og 10, gennem hele tilladelsesperioden. 2) Størrelsen af det samlede tilskud for hele tilladelsesperioden, idet et lavere bud tildeles flere point end et højere bud. Radio- og tv-nævnet vil opstille en point-skala, hvor det laveste, ikke unormalt lave bud opnår maksimumpoint, og de øvrige bud opnår point gradueret efter, i hvor høj grad de afviger fra laveste, ikke unormalt lave bud. 3) Ansøgers bindende tilsagn om programindhold. Der gives point for programvirksomhedens indhold af innovation, talentudvikling, interaktion med lytterne, nyheds- og aktualitetsredaktionen og omfanget af nyheder, debatprogrammer og værter m.v. ifølge den i ansøgningen beskrevne virksomhed, jf. § 10. Stk. 5. Radio- og tv-nævnet vil ved sin vurdering af størrelsen af det samlede tilskud for hele tilladelsesperioden, jf. stk. 4, nr. 2, efter forudgående partshøring afvise ansøgere, der har afgivet unormalt lave bud, som vurderes at være under et realistisk minimum til opfyldelse af de forpligtelser, der følger af tilladelsen.",
      "valid_from": "2011-01-05",
      "valid_to": null
    },
    {
      "provision_ref": "14",
      "section": "14",
      "content": "§ 14. Tilladelsen udstedes af Radio- og tv-nævnet for perioden frem til og med 31. oktober 2019 til vinderen af konkurrencen. Programtilladelsen træder i kraft på udstedelsesdatoen. Stk. 2. Tilladelsesvilkårene fastsættes på baggrund af bekendtgørelsens vilkår, herunder kravene til programvirksomheden m.v., jf. §§ 3-5, som skal fremgå af udbudsmaterialet, og indholdet af ansøgningen, herunder tilsagn om programindhold m.v., jf. §§ 9 og 10. Stk. 3. Programvirksomheden skal i hele tilladelsesperioden udøves i overensstemmelse med tilladelsen, jf. dog stk. 4. Stk. 4. Medmindre andet er nævnt i §§ 4 og 11, eller fremgår af tilladelsen, skal kravene til virksomheden være opfyldt fra programvirksomhedens start. Stk. 5. Der betales frekvensafgift i henhold til frekvenslovgivningens bestemmelser.",
      "valid_from": "2011-01-05",
      "valid_to": null
    },
    {
      "provision_ref": "15",
      "section": "15",
      "content": "§ 15. I tilladelsesperioden kan tilladelseshaver ansøge om Radio- og tv-nævnets forudgående godkendelse af ændringer af den konkrete opfyldelsesmåde af de elementer, som fremgår af ansøgningen, jf. §§ 9 og 10. Tilsvarende gælder for den opfyldelsesmåde af et i § 3 anført minimumskrav, der følger af § 5. Stk. 2. Ved vurderingen af, om en ansøgning efter stk. 1 kan imødekommes, lægger Radio- og tv-nævnet vægt på: 1) om danskernes brug af den i ansøgningen beskrevne opfyldelsesmåde efterfølgende er aftaget væsentligt, 2) om den påtænkte nye opfyldelsesmåde på anmodningstidspunktet er så udbredt blandt danske medievirksomheder, at den må anses som tidssvarende, 3) om den påtænkte nye opfyldelsesmåde på anmodningstidspunktet er så almindeligt tilgængelig for befolkningen, at den må anses som tidssvarende, og 4) om formålet med den ønskede deltjeneste på anmodningstidspunktet kan anses som opfyldt mindst lige så godt ved den ændrede opfyldelsesmåde som ved den i ansøgningen beskrevne. Stk. 3. Tilladelseshaver skal redegøre for de økonomiske konsekvenser for tilladelseshaver og for konsekvenserne for lytterne/brugerne af den påtænkte ændring, idet en eventuel besparelse for tilladelseshaver vil skulle bedømmes i henhold til § 12, nr. 2, og § 29. Stk. 4. Radio- og tv-nævnet kan ud fra de i stk. 2 anførte kriterier pålægge tilladelseshaver at ændre en konkret opfyldelsesmåde i forhold til det i ansøgningen beskrevne. Nævnet kan anmode tilladelseshaver om at bidrage til oplysning af, hvorvidt kriterierne er opfyldt og til oplysning af de økonomiske konsekvenser for tilladelseshaver og konsekvenserne for lytterne/brugerne, idet en eventuel besparelse vil skulle bedømmes i henhold til § 12, nr. 2, og § 29. Nævnet kan ikke pålægge tilladelseshaver en ændring i opfyldelsesmåde, der samlet set over den resterende tilladelsesperiode vil medføre en væsentlig fordyrelse for tilladelseshaver.",
      "valid_from": "2011-01-05",
      "valid_to": null
    },
    {
      "provision_ref": "16",
      "section": "16",
      "content": "§ 16. Radio- og tv-nævnet kan efter forudgående ansøgning godkende ændringer, der ikke er omfattet af § 15, herunder ændringer af programindholdet. Stk. 2. Ændringer af minimumskrav i henhold til § 3, stk. 1 og 2, kan samlet ikke udgøre mere end tidsmæssigt 25 procent af hvert enkelt krav. Stk. 3. Nævnet vil ved vurderingen af, om en ansøgning om ændring jf. stk. 2 kan imødekommes, lægge vægt på de i § 15, stk. 2, anførte elementer. Stk. 4. Tilladelseshaver skal redegøre for de økonomiske konsekvenser for tilladelseshaver og for konsekvenserne for lytterne/brugerne af den påtænkte ændring, idet en evt. besparelse for tilladelseshaver vil skulle bedømmes i henhold til § 12, nr. 2, og § 29.",
      "valid_from": "2011-01-05",
      "valid_to": null
    },
    {
      "provision_ref": "17",
      "section": "17",
      "content": "§ 17. Tilladelseshaveren skal hvert år senest den 1. maj redegøre for og dokumentere det foregående års programvirksomhed og opfyldelsen af de i tilladelsen stillede krav, jf. § 14, stk. 2, samt for hvilke ressourcer, der er medgået til opfyldelse af forpligtelserne. Til opfyldelse af kravene til programindhold indgår alene programvirksomheden, der er udsendt på den fjerde FM-kanal, medmindre de analoge FM-kanaler er slukket, jf. § 2, stk. 4. Hvis de analoge FM-kanaler er slukket, skal tilladelseshaver redegøre for opfyldelse af kravene til programindhold på de sendemuligheder, der erstatter FM-sendemulighederne. Stk. 2. Redegørelsen skal indeholde en kvantitativ opgørelse og kvalitativ beskrivelse af de udsendte programmer, herunder redegørelse for og dokumentation af opfyldelse af såvel tilladelsens minimumskrav, jf. §§ 3-5, som de krav, der følger af tilladelseshavers tilsagn om programindhold m.v., jf. §§ 9-11. Stk. 3. Redegørelsen skal indeholde oplysninger om og dokumentation for fordelingen af de forskellige programtyper på sendefladen, hvordan disse er blevet anvendt af lytterne, og hvordan lytterne har vurderet programmerne. Tilladelseshaveren skal endvidere dokumentere befolkningens kendskab til og vurdering af kanalen. Stk. 4. Til dokumentation af lytternes og befolkningens vurdering m.v. af kanalen, jf. stk. 3, anvendes skemaerne i bilag 3, idet den endelige udformning skal godkendes af Radio- og tv-nævnet. Eventuelle efterfølgende ændringer i skemaerne skal forinden godkendes af Radio- og tv-nævnet. Stk. 5. Med henblik på tilladelseshaverens dokumentation af programvirksomheden skal tilladelseshaver have adgang til og anvende officielle, brancheanerkendte lyttermålinger. Stk. 6. Radio- og tv-nævnet kan på baggrund af redegørelsen bl.a. stille krav om, at tilladelseshaveren tilpasser sin programvirksomhed med henblik på at sikre overholdelse af tilladelsens krav om programindhold, herunder programkvalitet. Stk. 7. Tilladelseshaveren skal opbevare udsendelser og programoversigter indtil nævnet har godkendt public service-regnskab og regnskab i henhold til §§ 19-28.",
      "valid_from": "2011-01-05",
      "valid_to": null
    },
    {
      "provision_ref": "18",
      "section": "18",
      "content": "§ 18. Det årlige tilskud til programvirksomheden, jf. tilladelseshaverens tilbud, jf. § 12, nr. 2, og § 8, stk. 5, udbetales forskudsvis med en fjerdedel hvert kvartal (hver den 1. i den første måned af hvert kvartal). Stk. 2. Tilskud kan tidligst udbetales den 1. november 2011. Stk. 3. Tilbagebetaling af tilskud efter opgørelsen, jf. § 29, samt tilbagebetaling af for meget udbetalt tilskud i forbindelse med tilbagelevering eller inddragelse af tilladelsen, jf. § 32, stk. 1 og 2, skal ske uden ophold.",
      "valid_from": "2011-01-05",
      "valid_to": null
    },
    {
      "provision_ref": "19",
      "section": "19",
      "content": "§ 19. Tilladelseshaver skal aflægge årligt regnskab for virksomheden. Regnskabet skal opfylde kravene til regnskaber for virksomheder, der skal føre særskilte regnskaber, jf. artikel 1, stk. 2, og artikel 4 i direktiv 2006/111 om gennemskueligheden af de økonomiske forbindelser mellem medlemsstaterne og de offentlige virksomheder og om den finansielle gennemskuelighed i bestemte virksomheder, uanset om tilladelseshaver er omfattet af direktivets artikel 5, stk. 2.",
      "valid_from": "2011-01-05",
      "valid_to": null
    },
    {
      "provision_ref": "20",
      "section": "20",
      "content": "§ 20. Tilladelseshaver skal for samtlige aktiviteter foretage en vurdering af, om der er tale om public service-virksomhed eller anden virksomhed. Stk. 2. Til public service-virksomhed henregnes den virksomhed, der er omfattet af bekendtgørelsen og tilladelsen til den fjerde landsdækkende FM-radiokanal. Stk. 3. Til anden virksomhed henregnes den virksomhed, som tilladelsehaveren udbyder med henblik på at udnytte tilladelseshaverens tekniske udstyr, særlige sagkundskab, programarkiv m.v. jf. § 1, stk. 7. Stk. 4. Anden virksomhed kan udøves i eget regi og/eller i selskabsform. Stk. 5. Eventuelle tvivlsspørgsmål vedrørende stk. 1-4 skal forelægges Radio- og tv-nævnet.",
      "valid_from": "2011-01-05",
      "valid_to": null
    },
    {
      "provision_ref": "21",
      "section": "21",
      "content": "§ 21. Tilladelseshaver skal som en del af årsregnskabet offentliggøre et særskilt regnskab for public service-virksomheden og et særskilt regnskab for anden virksomhed. Stk. 2. De særskilte regnskaber opstilles efter samme principper som det samlede årsregnskab og skal afstemmes med dette. Stk. 3. Udarbejdelse af særskilte regnskaber sker første gang på grundlag af selskabets åbningsbalancer for hhv. public service-virksomheden og anden virksomhed. Åbningsbalancerne revideres af selskabets revisor. Efterfølgende særskilte regnskaber udarbejdes med udgangspunkt heri. Stk. 4. Såfremt tilladelseshaver etablerer dattervirksomheder eller associerede virksomheder med henblik på udøvelse af anden virksomhed, jf. § 1, stk. 7, kan der udarbejdes koncernregnskab efter årsregnskabslovens bestemmelser herom. Koncernregnskabet revideres af selskabets revisor.",
      "valid_from": "2011-01-05",
      "valid_to": null
    },
    {
      "provision_ref": "22",
      "section": "22",
      "content": "§ 22. Tilladelseshavers regnskabssystemer skal tilrettelægges, så det er muligt at henføre omkostninger og indtægter samt balanceposter til hhv. public service-virksomhed og anden virksomhed.",
      "valid_from": "2011-01-05",
      "valid_to": null
    },
    {
      "provision_ref": "23",
      "section": "23",
      "content": "§ 23. Udveksling af ydelser m.v. mellem hhv. public service-virksomhed og anden virksomhed inden for den enkelte virksomhed kan ske ved omkostningsfordeling, jf. § 24. Stk. 2. Udveksling af ydelser m.v. kan ligeledes ske til markedspris, det vil sige til den pris, hvortil ydelsen afsættes til 3. part, jf. § 25. Er der tale om en ydelse m.v., der ikke afsættes til 3. part, skal prisen mindst give dækning for de langsigtede gennemsnitsomkostninger ved ydelsen m.v.",
      "valid_from": "2011-01-05",
      "valid_to": null
    },
    {
      "provision_ref": "24",
      "section": "24",
      "content": "§ 24. Tilladelseshaver skal ved fordeling af indtægter og omkostninger på hhv. public service-virksomhed og anden virksomhed i det omfang, der ikke sker intern afregning til markedspris mellem de to former for virksomhed, anvende en almindeligt anerkendt metode til fordeling af såvel indtægter som de fulde omkostninger på de enkelte aktiviteter/aktivitetsområder. Stk. 2. Indtægts- og omkostningsfordeling på de enkelte aktiviteter/aktivitetsområder under hhv. public service-virksomhed og anden virksomhed foretages med baggrund i regnskabskontering, transaktionsregistrering, tidsstudier, statistik, stikprøver og/eller skøn. Fordelingen skal resultere i et retvisende billede af indtægter og udgifter/ressourceforbrug forbundet med de enkelte aktiviteter/aktivitetsområder under hhv. public service-virksomhed og anden virksomhed.",
      "valid_from": "2011-01-05",
      "valid_to": null
    },
    {
      "provision_ref": "25",
      "section": "25",
      "content": "§ 25. Prisen for den enkelte vare eller tjenesteydelse, som tilladelseshaver afsætter som led i deres anden virksomhed, skal fastsættes på grundlag af markedsmæssige vurderinger, idet der ikke må ske konkurrenceforvridning over for private eller offentlige konkurrenter. Stk. 2. Ved prisfastsættelsen skal der samtidig sikres dækning for de langsigtede gennemsnitsomkostninger forbundet med anden virksomhed som helhed samt en rimelig avance. Ved beregningen af de langsigtede gennemsnitsomkostninger for anden virksomhed som helhed skal indgå såvel direkte som indirekte omkostninger (også på sigt) forbundet med produktionen af de varer og tjenesteydelser, der produceres eller afsættes som led i anden virksomhed.",
      "valid_from": "2011-01-05",
      "valid_to": null
    },
    {
      "provision_ref": "26",
      "section": "26",
      "content": "§ 26. Tilladelseshaver kan overføre kapital fra public service-virksomheden til anden virksomhed, herunder anden virksomhed i selskabsform forudsat, at der ikke er tale om licensmidler og forudsat, at overførslen sker på markedsøkonomiske vilkår i overensstemmelse med det markedsøkonomiske investorprincip. Kapitaloverførsel skal godkendes af bestyrelsen for den pågældende virksomhed. Stk. 2. Overførsel af materielle anlægsaktiver mellem public service-virksomhed og anden virksomhed (herunder anden virksomhed i selskabsform), jf. stk. 1, skal ske til markedspris, dog minimum til bogført værdi.",
      "valid_from": "2011-01-05",
      "valid_to": null
    },
    {
      "provision_ref": "27",
      "section": "27",
      "content": "§ 27. Tilladelseshaver skal til enhver tid over for Radio- og tv-nævnet kunne redegøre for, hvilke konkrete aktiviteter, der henregnes som public service-virksomhed og hvilke konkrete aktiviteter, der henregnes som anden virksomhed. Stk. 2. Tilladelseshaver skal endvidere kunne dokumentere de anvendte principper for omkostningsfordeling og prisfastsættelse.",
      "valid_from": "2011-01-05",
      "valid_to": null
    },
    {
      "provision_ref": "28",
      "section": "28",
      "content": "§ 28. Regnskabet, der hvert år senest den 1. maj skal indsendes til Radio- og tv-nævnet, skal indeholde en særskilt opgørelse af overskuddet i forhold til reglerne om rimelig fortjeneste m.v., jf. § 29. Fortjenesten skal opgøres i regnskabet således, at de samlede indtægter (herunder tilskuddet og anden direkte og indirekte støtte til kanalen) uanset om de oppebæres af tilladelseshaver eller af tredjemand (herunder produktionsselskaber) fremgår særskilt. Ved indirekte støtte forstås refusion af kanalens udgifter, eller at andre afholder omkostninger for kanalen. Alle beløb opgøres eksklusiv moms. Stk. 2. Regnskabet og opgørelsen af tilskudsgrundlaget skal opfylde følgende krav: 1) Der skal udarbejdes en forretningsgang med heri indbyggede interne kontroller, der sikrer, at alle relevante poster medtages i opgørelsen af fortjenesten. Forretningsgangene skal blandt andet sikre, at alle leverancer m.v. (herunder mellem koncernforbundne selskaber) sker til markedspris, og at der sker en korrekt fordeling af indtægter og udgifter. 2) En statsautoriseret eller registreret revisor skal underskrive en revisorerklæring, hvori revisoren erklærer, at de nævnte principper for opgørelsen af tilskudsgrundlaget er fulgt. Revisor skal endvidere erklære, at de ovenstående forretningsgange og de heri indbyggede interne kontroller har fungeret tilfredsstillende i hele perioden. Stk. 3. Radio- og tv-nævnet har som tilsynsmyndighed mulighed for at foretage kontrol af opgørelsen af tilskudsgrundlaget ved egen revisor. Tilladelseshaver skal i så fald give Radio- og tv-nævnets egen revisor de oplysninger, som revisor anser for nødvendige for at bedømme opgørelsen.",
      "valid_from": "2011-01-05",
      "valid_to": null
    },
    {
      "provision_ref": "29",
      "section": "29",
      "content": "§ 29. På grundlag af den årlige public service-redegørelse, jf. § 17, og det årlige regnskab, jf. §§ 19-28, godkender Radio- og tv-nævnet tilladelseshavers opgørelse, herunder af eventuelt overskud, jf. bilag 4. Radio- og tv-nævnet godkender herunder: 1) tilladelseshavers rimelige fortjeneste, jf. bilag 4, 2) tilladelseshavers eventuelle afkast på grund af produktudvikling, jf. bilag 4, 3) tilladelseshavers overførsel af eventuelle overskud fra driften til efterfølgende regnskabsår, jf. bilag 4, og 4) tilladelseshavers tilbagebetaling af eventuelt overskud ved virksomheden, jf. bilag 4. Stk. 2. Såfremt tilladelseshaver ikke opfylder sine programforpligtelser m.v., skal tilladelseshaver tilbagebetale de hermed forbundne, beregnede besparelser, jf. bilag 4, tillagt 15 procent.",
      "valid_from": "2011-01-05",
      "valid_to": null
    },
    {
      "provision_ref": "30",
      "section": "30",
      "content": "§ 30. Tilladelsen kan overdrages, hvis tilladelseshaver forinden overdragelsen har indhentet Radio- og tv-nævnets godkendelse heraf. Radio- og tv-nævnet kan af tilladelseshaver kræve de oplysninger, som nævnet skønner nødvendige for en stillingtagen til, om vilkårene for tilladelsen fortsat vil være opfyldt efter overdragelsen. Stk. 2. Overdragelser efter stk. 1 omfatter også indirekte overdragelser, herunder overdragelser af aktier, anparter eller andre ejerinteresser, der medfører ændringer i, hvem der har kontrol over eller bestemmende indflydelse i tilladelseshaver.",
      "valid_from": "2011-01-05",
      "valid_to": null
    },
    {
      "provision_ref": "31",
      "section": "31",
      "content": "§ 31. Radio- og tv-nævnet fører tilsyn med programvirksomheden. Stk. 2. Tilladelsen kan i henhold til radio- og fjernsynslovens §§ 50 og 51 inddrages midlertidigt eller endeligt af Radio- og tv-nævnet, hvis tilladelseshaveren 1) overtræder loven eller bestemmelser fastsat efter loven, såfremt en overtrædelse er grov eller overtrædelser er ofte gentagne, 2) tilsidesætter radio- og fjernsynslovens § 87 eller pålæg, der er meddelt efter denne bestemmelse, 3) tilsidesætter de vilkår, som programtilladelsen er meddelt på, 4) tilsidesætter pålæg meddelt efter radio- og fjernsynslovens § 88, 5) i forbindelse med skønhedskonkurrencen og udstedelsen af tilladelsen har afgivet urigtige oplysninger, 6) gennemfører væsentlige ændringer, der ikke er godkendt i overensstemmelse med §§ 15 og 16, eller 7) ikke udnytter tilladelsen, eller der sker en væsentlig afbrydelse af programvirksomheden.",
      "valid_from": "2011-01-05",
      "valid_to": null
    },
    {
      "provision_ref": "32",
      "section": "32",
      "content": "§ 32. Tilladelseshaver er ved tilbagelevering af tilladelsen til Radio- og tv-nævnet forpligtet til at tilbagebetale eventuelt for meget udbetalt tilskud, det vil sige den forholdsmæssige del af det kvartalsvist udbetalte tilskud, der dækker perioden fra tilbageleveringen. Stk. 2. Hvis tilladelsen inddrages endeligt af Radio- og tv-nævnet i henhold til § 31 er tilladelseshaveren forpligtet til at tilbagebetale eventuelt for meget udbetalt tilskud, det vil sige den forholdsmæssige del af det kvartalsvist udbetalte tilskud, der dækker perioden fra inddragelsen. Stk. 3. Public service-redegørelse, regnskab og opgørelse, jf. §§ 17 og 19-28, skal indsendes til Radio- og tv-nævnet senest ved udgangen af den fjerde måned efter tilbageleveringen eller inddragelsen, jf. stk. 1 og stk. 2. Indbetaling af skyldige beløb, skal ske senest samtidig med indsendelse af regnskabet.",
      "valid_from": "2011-01-05",
      "valid_to": null
    },
    {
      "provision_ref": "33",
      "section": "33",
      "content": "§ 33. Bekendtgørelsen træder i kraft den 10. januar 2011.",
      "valid_from": "2011-01-05",
      "valid_to": null
    }
  ],
  "definitions": [
    {
      "term": "indirekte støtte",
      "definition": "refusion af kanalens udgifter, eller at andre afholder omkostninger for kanalen",
      "source_provision": "28"
    }
  ]
}
