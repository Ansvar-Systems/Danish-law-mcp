{
  "id": "2018:85",
  "type": "statute",
  "title": "Bekendtgørelse om brug af radioaktive stoffer",
  "short_name": "BEK H#LOKDOK04",
  "status": "in_force",
  "issued_date": "2018-02-02",
  "url": "https://www.retsinformation.dk/eli/lta/2018/85/xml",
  "description": "Retsinformation source. DocumentId=CN000557; AccessionNumber=B20180008505; Characters preserved in NFC; ASCII fallback used only for key/file generation.",
  "provisions": [
    {
      "provision_ref": "1:1",
      "chapter": "1",
      "section": "1",
      "content": "§ 1. Denne bekendtgørelse supplerer bestemmelserne i bekendtgørelsen om ioniserende stråling og strålebeskyttelse. Stk. 2. Bekendtgørelsen finder anvendelse for brug af radioaktive stoffer inden for de rammer, der fremgår af § 1, stk. 1, nr. 1 og 2, og stk. 4, i bekendtgørelse nr. 84 af 2. februar 2018 om ioniserende stråling og strålebeskyttelse."
    },
    {
      "provision_ref": "1:2",
      "chapter": "1",
      "section": "2",
      "content": "§ 2. Ved anvendelse af bestemmelserne i denne bekendtgørelse skal definitionerne i bekendtgørelsen om ioniserende stråling og strålebeskyttelse samt følgende definitioner lægges til grund: 1) Affald: Materiale uden forudset anvendelse. 2) Beredskabsplan: Foranstaltninger til planlægning af en tilstrækkelig reaktion i tilfælde af en nødbestrålingssituation på grundlag af postulerede hændelser og relaterede scenarier. 3) Beskyttelseskabinet: Kabinet, der yder beskyttelse ved brug af radioaktivt materiale, der kan give anledning til ekstern eller intern bestråling, f.eks. hot cell, handskeboks, stinkskab eller laminar air flow bænk tilsluttet udsugning. 4) Bortskaffelse: Udledning, injicering eller deponering af radioaktivt affald eller anvendelse af anden affaldsvej, f.eks. forbrænding eller behandling, hvis endemål er udledning, injicering eller deponering af radioaktivt affald. 5) Deponering: Endelig anbringelse af radioaktivt affald på et anlæg uden intention om senere udtagning. 6) Forbrugerprodukt: Apparat eller genstand, hvori en eller flere radionuklider forsætligt er indbygget eller fremkommet ved forsætlig aktivering, og som fremstilles med det formål at gøre apparatet eller genstanden tilgængelig for eller markedsføre apparatet eller genstanden til forbrugere. 7) Frigivelse: Ændring af regulatorisk status, der medfører, at kravene i strålebeskyttelsesloven og bekendtgørelser i medfør heraf ikke længere finder anvendelse, som led i: a) bortskaffelse, genvinding eller genanvendelse af radioaktivt materiale efter endt anvendelse, håndtering eller anden relevant brug, b) bortskaffelse, genvinding eller genanvendelse af aktiverede eller forurenede genstande, c) genanvendelse af forurenede grunde eller d) genanvendelse eller nedrivning af aktiverede eller forurenede bygninger og anlæg. 8) Højaktiv lukket radioaktiv kilde: Lukket radioaktiv kilde, hvis aktivitet er større end eller lig med den nedre aktivitetsgrænse for sikringsgruppe C i bilag 6. 9) Industriel radiografi: Radiografi til industrielle eller forskningsmæssige formål, hvor der anvendes højaktive lukkede radioaktive kilder i eller uden for anlæg, og hvor strålekilden flyttes udenfor beholderen, f.eks. til kontrol af svejsninger i metaller. 10) Lukket radioaktiv kilde: Radioaktivt materiale, der er permanent forseglet i en kapsel eller forekommer i eller er inkorporeret i en fast form, således at spredning af det radioaktive materiale under normale forhold forhindres. 11) NORM: Naturligt forekommende radioaktivt materiale (Naturally Occurring Radioactive Material). 12) Nyttestråling: Den del af strålingen fra en lukket radioaktiv kilde i et apparat, der ikke er permanent afskærmet, og som anvendes ved brug af apparatet. 13) Radioaktivt affald: Radioaktivt materiale uden forudset anvendelse. 14) Radon: Radionukliden Rn-222 og, hvor relevant, dens døtre. 15) Sikring: Foranstaltninger eller forholdsregler, der skal træffes for at forebygge, opdage og reagere på tyveri, utilsigtet adgang eller misbrug af radioaktivt materiale. 16) Sikringsgruppe: Gruppe af højaktive lukkede radioaktive kilder, der på baggrund af aktiviteten og potentialet for stråleskader ved tyveri, utilsigtet adgang eller misbrug omfattes af samme krav til sikring. 17) Sikringsplan: Foranstaltninger til planlægning af forholdsregler, der skal træffes for at forebygge, opdage og reagere på tyveri, utilsigtet adgang eller misbrug af lukkede radioaktive kilder. 18) Skolekilde: Åben eller lukket radioaktiv kilde godkendt af Sundhedsstyrelsen til undervisningsbrug i grundskolen eller i de gymnasiale uddannelsesinstitutioner. 19) Sårbarhedsvurdering: Identifikation af trusler og sikringsmæssige svagheder i forbindelse med brug af radioaktivt materiale. 20) Udledning: Spredning af radioaktivt affald, f.eks. via kloak, skorsten eller udluftningskanal, til omgivelserne. 21) Udledningspunkt: Det sted, hvor udledt radioaktivt affald spredes uden kontrol i det omgivende miljø, f.eks. tilløb til offentlig kloak, skorstensafkast eller udluftningskanal til atmosfæren. 22) Veterinærmedicinsk bestråling: Bestråling, som dyr udsættes for som led i veterinærmedicinsk undersøgelse, veterinærmedicinsk behandling eller forskning inden for disse områder. 23) Åben radioaktiv kilde: Uindkapslet radioaktivt materiale i form af gas, aerosol, væske eller fast stof, hvor kontakt med eller spredning af materialet kan forekomme under brug."
    },
    {
      "provision_ref": "2:3",
      "chapter": "2",
      "section": "3",
      "content": "§ 3. Brug af legetøj, personlige prydgenstande, kosmetik, levnedsmidler og foderstoffer, der indeholder radioaktivt materiale, er forbudt."
    },
    {
      "provision_ref": "2:4",
      "chapter": "2",
      "section": "4",
      "content": "§ 4. Det er forbudt at markedsføre til eller gøre forbrugerprodukter tilgængelige for forbrugere, medmindre forbrugerprodukternes tilsigtede anvendelse og bortskaffelse opfylder kriterier og krav for undtagelse fra krav om tilladelse og underretning, jf. § 9, stk. 1."
    },
    {
      "provision_ref": "2:5",
      "chapter": "2",
      "section": "5",
      "content": "§ 5. Brug af radioaktivt materiale er underlagt krav om tilladelse fra eller underretning til Sundhedsstyrelsen eller er undtaget fra krav om tilladelse og underretning i henhold til de grænser for aktivitet og aktivitetskoncentration, der er angivet i bilag 1, jf. dog stk. 2 og 3 samt §§ 6, 7 og 9. Stk. 2. Sundhedsstyrelsen kan undtage brug af radioaktivt materiale fra krav om tilladelse eller underretning, hvis kriterierne i bilag 2 er opfyldt. Stk. 3. Sundhedsstyrelsen kan øge myndighedskontrolniveauet i bilag 1 for brug af radioaktivt materiale, hvis det vurderes nødvendigt på baggrund af sandsynligheden for og konsekvensen af stråleudsættelsen."
    },
    {
      "provision_ref": "2:6",
      "chapter": "2",
      "section": "6",
      "content": "§ 6. Tilladelse fra Sundhedsstyrelsen kræves for: 1) fremstilling af radionuklider, 2) forsætlig indgift af radionuklider i patienter, 3) fremstilling af lukkede radioaktive kilder, herunder forbrugerprodukter og andre produkter, herunder lægemidler, hvor fremstillingen indebærer aktivering eller forsætlig tilsætning af radionuklider, samt import eller eksport heraf, 4) import og eksport af radioaktivt affald med henblik på deponering, 5) brug af radioaktivt materiale i undervisningen i grundskoler og gymnasiale undervisningsinstitutioner, der ikke er omfattet af begrebet skolekilder, og 6) erhvervsmæssig udsættelse for radon, der kan medføre en effektiv dosis større end 6 mSv/år."
    },
    {
      "provision_ref": "2:7",
      "chapter": "2",
      "section": "7",
      "content": "§ 7. Underretning til Sundhedsstyrelsen kræves for: 1) brug af skolekilder i undervisningen i grundskoler og gymnasiale undervisningsinstitutioner og 2) erhvervsmæssig udsættelse for radon, hvor aktivitetskoncentrationen er større end referenceniveauet, jf. § 85 i bekendtgørelse nr. 84 af 2. februar 2018 om ioniserende stråling af strålebeskyttelse, men ikke kan give anledning til en effektiv dosis større end 6 mSv/år."
    },
    {
      "provision_ref": "2:8",
      "chapter": "2",
      "section": "8",
      "content": "§ 8. Tilladelse skal indhentes eller underretning skal ske, inden brug af radioaktivt materiale eller stråleudsættelse påbegyndes. Stk. 2. Ansøgning om tilladelse eller underretning skal ske efter de procedurer og omfatte de oplysninger, som anvises af Sundhedsstyrelsen."
    },
    {
      "provision_ref": "2:9",
      "chapter": "2",
      "section": "9",
      "content": "§ 9. Anvendelse og bortskaffelse af forbrugerprodukter er undtaget fra krav om tilladelse og underretning, hvis kriterierne i bilag 2 og følgende krav er opfyldt: 1) Forbrugerproduktet skal være godkendt af en EU-medlemsstat. 2) Strålekilden skal være en lukket radioaktiv kilde. 3) Dosishastigheden må på markedsføringstidspunktet ikke være større end 1 µSv/h i en afstand af 10 cm fra forbrugerproduktets tilgængelige overflader. 4) Forbrugerproduktet skal, hvis det er praktisk muligt, være mærket med symbolet for ioniserende stråling og teksten »Radioaktivitet«. 5) Forbrugerproduktet skal være ledsaget af instruktioner om anvendelse og bortskaffelse samt af information om indholdet af radioaktivt materiale, herunder radionuklid og aktivitet. Stk. 2. Opbevaring af forbrugerprodukter nævnt i stk. 1 er undtaget fra krav om tilladelse eller underretning, hvis den samlede aktivitet er mindre end eller lig med 1000 gange værdien i bilag 3."
    },
    {
      "provision_ref": "2:10",
      "chapter": "2",
      "section": "10",
      "content": "§ 10. Radioaktivt materiale på fast form kan frigives, hvis aktivitetskoncentrationen ikke er større end værdien i bilag 4, og radioaktivt materiale på enhver fysisk form kan frigives, hvis kriterierne i bilag 2 er opfyldt. Stk. 2. Frigivelse af radioaktivt materiale på fast form på baggrund af en aktivitetskoncentration, der ikke er større end værdien i bilag 4, kræver Sundhedsstyrelsens forudgående godkendelse, medmindre der foreligger en tilladelse til bortskaffelse, genanvendelse eller genindvinding. Stk. 3. Frigivelse efter kriterierne i bilag 2 af radioaktivt materiale på enhver fysisk form kræver Sundhedsstyrelsens forudgående godkendelse. Stk. 4. Ved bestemmelse af aktivitetskoncentrationer i forbindelse med frigivelse efter stk. 1 gælder følgende: 1) For mængder mindre end eller lig med 1.000 kg kan aktivitetskoncentrationen bestemmes som middelværdien. 2) For mængder større end 1.000 kg kan Sundhedsstyrelsen tillade, at aktivitetskoncentrationen bestemmes som middelværdien, hvis det dokumenteres, at spredningen omkring middelværdien er acceptabel. 3) I forbindelse med bestemmelse af middelværdien skal delmængder af materialet med identificerede aktivitetskoncentrationer, der er større end værdien i bilag 4, frasorteres, hvis det med rimelighed er muligt."
    },
    {
      "provision_ref": "2:11",
      "chapter": "2",
      "section": "11",
      "content": "§ 11. Bygninger, anlæg og genstande, herunder udstyr, kan frigives til genanvendelse, hvis den overfladespecifikke aktivitetskoncentration er mindre end eller lig med værdien i bilag 5. Stk. 2. Frigivelse efter stk. 1 kræver Sundhedsstyrelsens forudgående godkendelse bortset fra: 1) frigivelse af anlæg, der ikke er registreringspligtige, og 2) frigivelse af genstande, herunder udstyr. Stk. 3. Ved bestemmelse af overfladespecifikke aktivitetskoncentrationer i forbindelse med frigivelse efter stk. 1 gælder følgende: 1) Den overfladespecifikke aktivitetskoncentration bestemmes som den totale aktivitet på og under overfladen divideret med overfladens areal. 2) For arealer til og med 1 m 2 kan den overfladespecifikke aktivitetskoncentration bestemmes som middelværdien. 3) For arealer større end 1 m 2 kan Sundhedsstyrelsen tillade, at den overfladespecifikke aktivitetskoncentration bestemmes som middelværdien, hvis det dokumenteres, at spredningen omkring middelværdien er acceptabel."
    },
    {
      "provision_ref": "2:12",
      "chapter": "2",
      "section": "12",
      "content": "§ 12. Grunde kan frigives, hvis stråleudsættelsen ikke kan give anledning til en effektiv dosis til enkeltpersoner i befolkningen, der er større end 10 µSv/år. Stk. 2. Frigivelse efter stk. 1 kræver Sundhedsstyrelsens forudgående godkendelse."
    },
    {
      "provision_ref": "2:13",
      "chapter": "2",
      "section": "13",
      "content": "§ 13. Ansøgning om godkendelse af frigivelse af radioaktivt materiale, bygninger, anlæg og grunde skal ledsages af dokumentation for opfyldelse af kriterierne for frigivelse. Ved frigivelse af radioaktivt materiale med en aktivitet, der er større end 10 gange værdien i bilag 3, skal dokumentationen baseres på standardiserede prøvningsmetoder og standardiseret metodevalidering. Stk. 2. Hvor der ikke er krav om godkendelse, skal virksomheden kunne dokumentere, at kriterierne for frigivelse er opfyldt. Dokumentationen skal stå i rimeligt forhold til omfanget af det, der frigives."
    },
    {
      "provision_ref": "3:14",
      "chapter": "3",
      "section": "14",
      "content": "§ 14. Radioaktivt materiale må ikke fortyndes med henblik på at opnå: 1) undtagelse fra anvendelsesområdet for strålebeskyttelsesloven og bekendtgørelser fastsat i medfør af loven, jf. § 1, stk. 1, nr. 2, i bekendtgørelse nr. 84 af 2. februar 2018 om ioniserende stråling og strålebeskyttelse, 2) undtagelse fra krav om tilladelse og underretning, jf. § 5, eller 3) frigivelse, jf. § 10. Stk. 2. Sundhedsstyrelsen kan under særlige omstændigheder godkende blanding af radioaktivt og ikke-radioaktivt materiale med henblik på genbrug eller genvinding."
    },
    {
      "provision_ref": "4:15",
      "chapter": "4",
      "section": "15",
      "content": "§ 15. Følgende skal registreres i Sundhedsstyrelsens register for strålekilder og anlæg: 1) Lukkede radioaktive kilder, hvis aktivitet pr. strålekilde er større end 100 gange værdien i bilag 3. 2) Anlæg, der benyttes til brug af radioaktivt materiale, der er omfattet af krav om tilladelse. Stk. 2. Hvis en registreret lukket radioaktiv kilde ikke længere er i virksomhedens besiddelse, eller et registreret anlæg ikke længere benyttes, skal dette indberettes til Sundhedsstyrelsen."
    },
    {
      "provision_ref": "4:16",
      "chapter": "4",
      "section": "16",
      "content": "§ 16. En virksomhed, der besidder radioaktivt materiale, skal føre en fortegnelse over følgende: 1) Lukkede radioaktive kilder, hvis aktivitet pr. strålekilde er større end værdien i bilag 3. 2) Åbne radioaktive kilder, hvis aktivitetskoncentration eller aktivitet pr. opbevaringsenhed er større end værdierne i bilag 3. Stk. 2. Fortegnelsen i henhold til stk. 1, nr. 1, skal indeholde de samme oplysninger som de, der efter Sundhedsstyrelsens anvisning skal indberettes til Sundhedsstyrelsens register for strålekilder og anlæg for henholdsvis ikke-højaktive lukkede radioaktive kilder og højaktive lukkede radioaktive kilder. Stk. 3. Fortegnelsen i henhold til stk. 1, nr. 2, skal omfatte de seneste 5 års modtagelse, produktion og overdragelse af åbne radioaktive kilder til anden anvendelse og skal indeholde følgende oplysninger for den enkelte opbevaringsenhed: 1) Radionuklid. 2) Kemisk og fysisk form. 3) Dato og aktivitet ved modtagelse eller produktion samt, hvor relevant, aktivitetskoncentration. 4) I tilfælde af overdragelse dato for overdragelsen, aktivitet og, hvor relevant, aktivitetskoncentrationen på overdragelsestidspunktet samt navn på den virksomhed, hvortil overdragelsen er sket. 5) Opbevaringssted. 6) Relevant kontaktperson for opbevaringsenheden."
    },
    {
      "provision_ref": "4:17",
      "chapter": "4",
      "section": "17",
      "content": "§ 17. Virksomheden skal årligt inden den 1. maj til Sundhedsstyrelsen indsende en kopi af fortegnelsen over højaktive lukkede radioaktive kilder i virksomhedens besiddelse pr. 15. april."
    },
    {
      "provision_ref": "4:18",
      "chapter": "4",
      "section": "18",
      "content": "§ 18. En virksomhed, der er ansvarlig for et anlæg, der benyttes til brug af radioaktivt materiale omfattet af krav om tilladelse eller underretning, skal føre en fortegnelse, der indeholder følgende oplysninger: 1) Oplysninger til entydig identifikation af anlægget. 2) Anlægstype. 3) Tegning af anlægget med oplysninger om konstruktionens og indretningens evne til at yde strålebeskyttelse. 4) Eventuel klassifikation som kontrolleret eller overvåget område. 5) For anlæg, for hvilke der er krav om eftersyn, dato for sidste eftersyn og seneste dato for næste eftersyn."
    },
    {
      "provision_ref": "4:19",
      "chapter": "4",
      "section": "19",
      "content": "§ 19. En virksomhed skal kunne dokumentere de seneste 5 års bortskaffelse samt opbevaring og overdragelse med henblik på bortskaffelse af radioaktivt affald. Stk. 2. Følgende oplysninger skal kunne dokumenteres: 1) Opbevaring med henblik på bortskaffelse: For hver opbevaringsenhed radionuklid, kemisk og fysisk form, estimeret aktivitet og dato ved hensættelse som radioaktivt affald samt opbevaringssted og relevant kontaktperson. 2) Bortskaffelse og overdragelse med henblik på bortskaffelse: Estimeret aktivitet og dato ved bortskaffelse henholdsvis overdragelse samt eventuel bortskaffelsesmetode. Stk. 3. For udledning fra patienter og dyr i forbindelse med indgift af radionuklider kan dokumentationen baseres på modelberegninger, der inkluderer et statistisk skøn over udledninger baseret på antal patienter henholdsvis dyr."
    },
    {
      "provision_ref": "5:20",
      "chapter": "5",
      "section": "20",
      "content": "§ 20. Før overdragelse til et land uden for den Europæiske Union af en lukket radioaktiv kilde, hvis aktivitet er større end værdien i bilag 3, skal virksomheden sikre sig, at modtageren er berettiget til at modtage strålekilden i henhold til modtagerlandets lovgivning."
    },
    {
      "provision_ref": "5:21",
      "chapter": "5",
      "section": "21",
      "content": "§ 21. Lukkede radioaktive kilder, der ikke skal anvendes af virksomheden, skal så snart det med rimelighed er muligt enten overdrages eller bortskaffes. Stk. 2. Højaktive lukkede radioaktive kilder i sikringsgruppe A, jf. bilag 6, der ikke skal anvendes af virksomheden, skal overdrages til producenten. Inden anskaffelse af strålekilden skal der indgås aftale med producenten om den endelige overdragelse af strålekilden til denne."
    },
    {
      "provision_ref": "5:22",
      "chapter": "5",
      "section": "22",
      "content": "§ 22. Radioaktivt affald i form af åbne radioaktive kilder skal, så snart det med rimelighed er muligt, bortskaffes i overensstemmelse med reglerne i bilag 1 og 7."
    },
    {
      "provision_ref": "5:23",
      "chapter": "5",
      "section": "23",
      "content": "§ 23. Radioaktivt affald til bortskaffelse skal være egnet til den valgte bortskaffelsesmetode."
    },
    {
      "provision_ref": "5:24",
      "chapter": "5",
      "section": "24",
      "content": "§ 24. Radioaktivt affald må højst opbevares i 1 år i virksomheden med henblik på henfald og efterfølgende bortskaffelse, medmindre andet er godkendt af Sundhedsstyrelsen."
    },
    {
      "provision_ref": "6:25",
      "chapter": "6",
      "section": "25",
      "content": "§ 25. Krav til strålebeskyttelseskoordinatorers og medicinsk-fysiske eksperters viden, færdigheder og kompetencer fremgår af henholdsvis bilag 8 og 9. Stk. 2. For typer af brug, der ikke fremgår af bilag 8 og 9, og for stråleudsættelse gælder der sådanne krav til strålebeskyttelseskoordinatorers og medicinsk-fysiske eksperters viden, færdigheder og kompetencer, som Sundhedsstyrelsen fastsætter. Stk. 3. Stk. 2 finder ligeledes anvendelse i forhold til viden, færdigheder og kompetencer for en strålebeskyttelseskoordinator, der i medfør af bekendtgørelsen om ioniserende stråling og strålebeskyttelse er tilknyttet et anlæg, og hvor den, der er ansvarlig for anlægget, ikke samtidig er tilladelseshaver eller underlagt krav om underretning for brug af radioaktivt materiale i anlægget."
    },
    {
      "provision_ref": "6:26",
      "chapter": "6",
      "section": "26",
      "content": "§ 26. Krav til klinisk ansvarlige sundhedspersoners viden, færdigheder og kompetencer fremgår af bilag 10. Stk. 2. For typer af anvendelse, der ikke fremgår af bilag 10, gælder der sådanne krav til klinisk ansvarlige sundhedspersoners viden, færdigheder og kompetencer, som Sundhedsstyrelsen fastsætter."
    },
    {
      "provision_ref": "7:27",
      "chapter": "7",
      "section": "27",
      "content": "§ 27. Stråleudsatte arbejdstagere, der beskæftiges i forbindelse med de typer af brug, der er anført i bilag 11, skal være særligt uddannet hertil. Krav til deres viden, færdigheder og kompetencer fremgår af bilaget. Stk. 2. Stråleudsatte arbejdstageres viden, færdigheder og kompetencer skal ved brug af højaktive lukkede radioaktive kilder ajourføres med højst 5 års mellemrum."
    },
    {
      "provision_ref": "8:28",
      "chapter": "8",
      "section": "28",
      "content": "§ 28. Fremstilling af radionuklider og besiddelse af radioaktivt materiale skal begrænses til det minimale, der er nødvendigt for anvendelsen."
    },
    {
      "provision_ref": "8:29",
      "chapter": "8",
      "section": "29",
      "content": "§ 29. Flytning af radioaktivt materiale på en virksomheds areal skal minimeres og skal foregå på en sådan måde, at flytningen ikke giver anledning til unødvendig stråleudsættelse, og at risikoen for uheld under flytningen er minimeret."
    },
    {
      "provision_ref": "8:30",
      "chapter": "8",
      "section": "30",
      "content": "§ 30. Al brug af radioaktivt materiale skal tilrettelægges, så frembringelse af radioaktivt affald begrænses til et minimum."
    },
    {
      "provision_ref": "8:31",
      "chapter": "8",
      "section": "31",
      "content": "§ 31. Radioaktivt materiale, hvis samlede aktivitet er større end værdien i bilag 3, skal opbevares på specielt indrettede opbevaringssteder i de anlæg, hvor materialet anvendes eller håndteres, eller i et særligt anlæg til opbevaring af radioaktivt materiale. Stk. 2. I det omfang det er nødvendigt for anvendelsen eller håndteringen, kan kortvarig opbevaring ske uden for de specielt indrettede opbevaringssteder eller særlige anlæg til opbevaring som er nævnt i stk. 1. Opbevaringen må kun kunne give anledning til ubetydelig stråleudsættelse. Stk. 3. Radioaktivt materiale skal opbevares i egnede beholdere eller emballage, der sikrer imod utilsigtet spredning. Stk. 4. Radioaktivt materiale som nævnt i stk. 1, hvorfra flygtige radioaktive forbindelser kan undvige, skal opbevares i lufttætte beholdere eller i anlæg med mekanisk ventilation. Stk. 5. Opbevaringen af radioaktivt materiale som nævnt i stk. 1 skal være velordnet, så de enkelte opbevaringsenheder let kan identificeres."
    },
    {
      "provision_ref": "8:32",
      "chapter": "8",
      "section": "32",
      "content": "§ 32. Radioaktivt materiale, hvis samlede aktivitet er større end værdien i bilag 3, skal opbevares sikret mod tyveri og hærværk samt brand, oversvømmelse og lignende miljømæssige påvirkninger. Stk. 2. Radioaktivt materiale som nævnt i stk. 1 må ikke opbevares sammen med eksplosive, korrosive eller stærkt brandbare stoffer, eller andre stoffer, der kan kompromittere sikkerheden ved opbevaringen."
    },
    {
      "provision_ref": "8:33",
      "chapter": "8",
      "section": "33",
      "content": "§ 33. Anlæg til opbevaring af radioaktivt affald må ikke anvendes til andre formål. Sundhedsstyrelsen kan dog godkende, at der opbevares andet affald i anlægget, hvis stråleudsættelsen fra det radioaktive affald er ubetydelig. I disse tilfælde skal det radioaktive affald opbevares i en aflåst enhed i anlægget."
    },
    {
      "provision_ref": "8:34",
      "chapter": "8",
      "section": "34",
      "content": "§ 34. Ved indgange til anlæg med brug af radioaktivt materiale, hvis samlede aktivitet er større end 100 gange værdien i bilag 3, skal der være et advarselsskilt for ioniserende stråling efter gældende standard suppleret med teksten ”Radioaktivt materiale”. Advarselsskiltet skal være tydeligt og holdbart."
    },
    {
      "provision_ref": "8:35",
      "chapter": "8",
      "section": "35",
      "content": "§ 35. Hvis et anlæg eller område er klassificeret som overvåget område, skal skiltningen som nævnt i § 34 suppleres med teksten »OVERVÅGET OMRÅDE« samt for lukkede radioaktive kilder teksten »Risiko for ekstern bestråling« og for åbne radioaktive kilder teksten »Risiko for intern og ekstern bestråling«."
    },
    {
      "provision_ref": "8:36",
      "chapter": "8",
      "section": "36",
      "content": "§ 36. Hvis et anlæg eller område er klassificeret som kontrolleret område, skal skiltningen som nævnt i § 34 suppleres med teksten »KONTROLLERET OMRÅDE« samt for lukkede radioaktive kilder teksten »Risiko for ekstern bestråling« og for åbne radioaktive kilder teksten »Risiko for intern og ekstern bestråling«."
    },
    {
      "provision_ref": "8:37",
      "chapter": "8",
      "section": "37",
      "content": "§ 37. Brug af skolekilder i undervisningen skal foregå under konstant vejledning og kontrol af en lærer, der er udpeget af skolens ledelse. Krav til vedkommendes viden, færdigheder og kompetence fremgår af bilag 11."
    },
    {
      "provision_ref": "8:38",
      "chapter": "8",
      "section": "38",
      "content": "§ 38. Patienter, der har fået indgivet radioaktivt materiale, skal have vejledning om strålebeskyttelsesmæssige forholdsregler under og efter undersøgelsen eller behandlingen. Stk. 2. Ved behandling skal vejledningen suppleres med skriftlig information."
    },
    {
      "provision_ref": "8:39",
      "chapter": "8",
      "section": "39",
      "content": "§ 39. Ved undersøgelse eller behandling af en patient med radioaktivt materiale skal forholdsregler til strålebeskyttelse planlægges under anvendelse af følgende dosisbindinger: 1) Ved undersøgelse: 1 mSv effektiv dosis for enhver pårørende. 2) Ved behandling: 1 mSv effektiv dosis for pårørende børn, 3 mSv effektiv dosis for pårørende under 60 år og 15 mSv effektiv dosis for pårørende over 60 år. Stk. 2. For forældre, der medvirker ved pasningen af deres eget syge barn, kan højere dosisbindinger være berettiget. Disse fastsættes i givet fald af den medicinsk-fysiske ekspert. Benyttelse af højere dosisbindinger skal kunne dokumenteres."
    },
    {
      "provision_ref": "8:40",
      "chapter": "8",
      "section": "40",
      "content": "§ 40. Patienter, der har undergået undersøgelse eller behandling med radioaktivt materiale, må først hjemsendes, når de ikke kan give anledning til en effektiv dosis, der er større end 0,1 mSv til enkeltpersoner i befolkningen."
    },
    {
      "provision_ref": "8:41",
      "chapter": "8",
      "section": "41",
      "content": "§ 41. Personer med ansvar for dyr, der har fået indgivet radioaktivt materiale, skal have skriftlig vejledning om strålebeskyttelsesmæssige forholdsregler i forbindelse med bestrålingen."
    },
    {
      "provision_ref": "8:42",
      "chapter": "8",
      "section": "42",
      "content": "§ 42. Dyr, der har fået indgivet radioaktivt materiale, må først hjemsendes, når de ikke kan give anledning til en effektiv dosis, der er større end 0,1 mSv til enkeltpersoner i befolkningen."
    },
    {
      "provision_ref": "9:43",
      "chapter": "9",
      "section": "43",
      "content": "§ 43. Lukkede radioaktive kilder skal være certificeret og testet, herunder lækageprøvet, i henhold til den til enhver tid gældende standard for typen af strålekilde."
    },
    {
      "provision_ref": "9:44",
      "chapter": "9",
      "section": "44",
      "content": "§ 44. Producenten eller leverandøren skal sikre, at højaktive lukkede radioaktive kilder er identificeret og mærket. Identifikation og mærkning skal være tydelig og holdbar. Stk. 2. Identifikationen skal bestå af et entydigt nummer, der er indgraveret eller præget på strålekilden, hvis det er praktisk muligt. Stk. 3. Strålekilden skal endvidere være mærket med advarsel om strålingsfaren, hvis det er praktisk muligt."
    },
    {
      "provision_ref": "9:45",
      "chapter": "9",
      "section": "45",
      "content": "§ 45. Producenten skal for højaktive lukkede radioaktive kilder sikre dokumentation af strålekilden og beholderen. Dokumentationen skal omfatte fotografier af typen af strålekilde og beholder."
    },
    {
      "provision_ref": "9:46",
      "chapter": "9",
      "section": "46",
      "content": "§ 46. Virksomheder, der anvender højaktive lukkede radioaktive kilder, skal sikre, at den enkelte strålekilde ledsages af dokumentation, der omfatter fotografier af strålekilde, beholder og andet udstyr, herunder transportemballage."
    },
    {
      "provision_ref": "9:47",
      "chapter": "9",
      "section": "47",
      "content": "§ 47. Beholdere til lukkede radioaktive kilder skal være tydeligt og holdbart mærket med: 1) symbol for ioniserende stråling efter gældende standard suppleret med teksten »Radioaktivitet«, 2) radionuklid og aktivitet på en given dato, 3) for højaktive lukkede radioaktive kilder om muligt strålekildens entydige nummer indgraveret eller præget, 4) beholderens typebetegnelse og serienummer og 5) producent."
    },
    {
      "provision_ref": "9:48",
      "chapter": "9",
      "section": "48",
      "content": "§ 48. Lukkede radioaktive kilder og tilhørende udstyr skal ledsages af en letforståelig brugsvejledning."
    },
    {
      "provision_ref": "9:49",
      "chapter": "9",
      "section": "49",
      "content": "§ 49. Anvendelse eller håndtering af lukkede radioaktive kilder skal foregå på en sådan måde, at direkte berøring af strålekilden undgås."
    },
    {
      "provision_ref": "9:50",
      "chapter": "9",
      "section": "50",
      "content": "§ 50. Hvis strålefeltet er kollimeret, skal det sikres, at kun personer, der undersøges eller behandles eller gennemgår ikke-medicinsk billeddannelse, udsættes for den direkte nyttestråling. Stk. 2. Arbejdstagere, omsorgspersoner og hjælpere skal beskyttes mod spredt stråling."
    },
    {
      "provision_ref": "9:51",
      "chapter": "9",
      "section": "51",
      "content": "§ 51. Mobile lukkede radioaktive kilder med aktivitet større end værdien i bilag 3, der er uden for deres opbevaringssted, må ikke være tilgængelige for uvedkommende."
    },
    {
      "provision_ref": "9:52",
      "chapter": "9",
      "section": "52",
      "content": "§ 52. Særlige krav ved industriel radiografi og brachyterapi samt til anlæg til industriel radiografi og blodbestråling fremgår af bilag 12."
    },
    {
      "provision_ref": "9:53",
      "chapter": "9",
      "section": "53",
      "content": "§ 53. Lukkede radioaktive kilder, hvis aktivitet er større end 100 gange værdien i bilag 3, samt, hvor relevant, tilhørende anlæg og udstyr skal efterses med de intervaller, der er angivet i stk. 2-5. Stk. 2. For lukkede radioaktive kilder i sikringsgruppe A og B, jf. bilag 6, må intervallet mellem eftersyn ikke være længere end 13 måneder. Stk. 3. For lukkede radioaktive kilder i sikringsgruppe C, jf. bilag 6, må intervallet mellem eftersyn ikke være længere end 25 måneder. Stk. 4. For mobile ikke-højaktive lukkede radioaktive kilder må intervallet mellem eftersyn ikke være længere end 25 måneder. Stk. 5. For andre ikke-højaktive lukkede radioaktive kilder end de, der er nævnt i stk. 4, må intervallet mellem eftersyn ikke være længere end 61 måneder. Stk. 6. Stk. 1-5 gælder ikke lukkede radioaktive kilder, der er erklæret radioaktivt affald. Anlæg og udstyr, der benyttes til opbevaring af radioaktivt affald, skal efterses, hvis Sundhedsstyrelsen fastsætter dette."
    },
    {
      "provision_ref": "9:54",
      "chapter": "9",
      "section": "54",
      "content": "§ 54. Ved eftersyn i henhold til § 53 skal det sikres, at de lukkede radioaktive kilder, anlæg og udstyr er i god og teknisk forsvarlig stand og overholder de sikkerhedsmæssige bestemmelser i denne bekendtgørelse, bekendtgørelsen om ioniserende stråling og strålebeskyttelse samt eventuelle vilkår, som Sundhedsstyrelsen har fastsat. Stk. 2. For højaktive lukkede radioaktive kilder skal eftersynet omfatte en lækageprøvning i henhold til internationale standarder."
    },
    {
      "provision_ref": "9:55",
      "chapter": "9",
      "section": "55",
      "content": "§ 55. Hvis der ved eftersynet i henhold til § 53 konstateres alvorlige fejl ved lukkede radioaktive kilder, anlæg eller udstyr, der kan medføre utilsigtet bestråling af personer, skal eftersynsvirksomheden straks sende indberetning til Sundhedsstyrelsen herom."
    },
    {
      "provision_ref": "9:56",
      "chapter": "9",
      "section": "56",
      "content": "§ 56. Virksomheden skal opbevare eftersynsrapporten for det senest udførte eftersyn i henhold til § 53. Navnet på eftersynsvirksomheden samt den person, der har udført eftersynet, skal fremgå af eftersynsrapporten. Stk. 2. For højaktive lukkede radioaktive kilder skal en kopi af eftersynsrapporten sendes til Sundhedsstyrelsen straks efter eftersynet."
    },
    {
      "provision_ref": "9:57",
      "chapter": "9",
      "section": "57",
      "content": "§ 57. Lukkede radioaktive kilder skal være forsynet med oplysning om dato for sidste eftersyn og seneste dato for næste eftersyn, jf. dog stk. 2. Mærkningen skal være tydelig og holdbar. Stk. 2. Hvis oplysning om eftersynsdatoer ved mærkning af strålekilden ikke er praktisk muligt, skal oplysning om datoerne sikres på anden vis og således, at oplysningen er let tilgængelig for alle, der anvender og håndterer strålekilden."
    },
    {
      "provision_ref": "9:58",
      "chapter": "9",
      "section": "58",
      "content": "§ 58. Anlæg og udstyr, der kræver periodisk eftersyn, skal være tydeligt og holdbart mærket med oplysning om dato for sidste eftersyn og seneste dato for næste eftersyn."
    },
    {
      "provision_ref": "9:59",
      "chapter": "9",
      "section": "59",
      "content": "§ 59. Anvendelse og håndtering af højaktive lukkede radioaktive kilder uden for beholder skal foregå i anlæg. Stk. 2. Hvis de undersøgte emners størrelse eller lignende forhold ikke tillader, at anvendelse eller håndtering foregår i anlæg, skal arbejdet foregå på særligt indrettede pladser under tilstedeværelse af mindst to personer, hvoraf mindst den ene skal have viden, færdigheder og kompetencer, som angivet i bilag 11."
    },
    {
      "provision_ref": "9:60",
      "chapter": "9",
      "section": "60",
      "content": "§ 60. Ved brug af højaktive lukkede radioaktive kilder uden for beholder skal der benyttes akustisk dosishastighedsalarm. Hvor det er relevant, skal dosishastighedsalarmen være personbåret. Stk. 2. Ved arbejde på steder, hvor det er vanskeligt at høre en akustisk dosishastighedsalarm, skal der benyttes kompenserende løsninger, f.eks. en vibrerende dosishastighedsalarm."
    },
    {
      "provision_ref": "9:61",
      "chapter": "9",
      "section": "61",
      "content": "§ 61. Efter enhver anvendelse eller håndtering af højaktive lukkede radioaktive kilder skal det med et måleudstyr kontrolleres, at strålekilden er sikret i den skærmede position."
    },
    {
      "provision_ref": "10:62",
      "chapter": "10",
      "section": "62",
      "content": "§ 62. Brug af åbne radioaktive kilder, der er omfattet af krav om tilladelse eller underretning, skal foregå i anlæg, der opfylder de indretningsmæssige krav i bilag 13, og skal være i overensstemmelse med de maksimale aktivitetsgrænser, som Sundhedsstyrelsen fastsætter. Stk. 2. Undtaget fra stk. 1 er brug af åbne radioaktive kilder, som Sundhedsstyrelsen har godkendt til gennemførelse i en anden type anlæg end de, som er nævnt i bilag 13, eller uden for anlæg. I disse tilfælde fastsætter Sundhedsstyrelsen krav til brugen og til indretningen af eventuelle anlæg. Stk. 3. Særlige krav ved brug af Br-82 til lækagesporing på rørinstallationer fremgår af bilag 14."
    },
    {
      "provision_ref": "10:63",
      "chapter": "10",
      "section": "63",
      "content": "§ 63. Ved brug af åbne radioaktive kilder, herunder udstyr, skal følgende instrukser forefindes: 1) Instruks om brug af åbne radioaktive kilder. 2) Instruks om bortskaffelse af radioaktivt affald. 3) Instruks til rengøringspersonale, hvor relevant. 4) Instruks om forholdsregler ved uheld."
    },
    {
      "provision_ref": "10:64",
      "chapter": "10",
      "section": "64",
      "content": "§ 64. Beholdere med åbne radioaktive kilder skal være tydeligt og holdbart mærket med: 1) symbol for ioniserende stråling efter gældende standard suppleret med teksten »Radioaktivitet«, 2) radionuklid og aktivitet på en given dato, 3) fysisk og kemisk form og 4) relevant kontaktperson."
    },
    {
      "provision_ref": "10:65",
      "chapter": "10",
      "section": "65",
      "content": "§ 65. Brug af åbne radioaktive kilder skal foregå, så forurening af personer, genstande, herunder udstyr, overflader, omgivelser og miljø, samt risikoen herfor, holdes så lav som med rimelighed opnåeligt. Stk. 2. Arbejdstagere skal bære passende beskyttelsesudstyr, der minimerer risikoen for forurening af kroppen. Stk. 3. Ved risiko for dannelse af luftbåret radioaktivt materiale skal der iværksættes foranstaltninger til minimering af det luftbårne radioaktive materiale. Stk. 4. Der skal træffes foranstaltninger til begrænsning af risikoen for spredning af åbne radioaktive kilder fra patienter og dyr, der har fået indgivet radioaktivt materiale."
    },
    {
      "provision_ref": "10:66",
      "chapter": "10",
      "section": "66",
      "content": "§ 66. Før og efter ophold i type A eller type B isotoplaboratorier skal kitler og fodtøj skiftes i forrummet eller overgangszonen til anlægget."
    },
    {
      "provision_ref": "10:67",
      "chapter": "10",
      "section": "67",
      "content": "§ 67. Egnet udstyr til kontrolmåling for forurening med åbne radioaktive kilder og, hvis relevant, måling af dosishastighed skal være tilgængeligt."
    },
    {
      "provision_ref": "10:68",
      "chapter": "10",
      "section": "68",
      "content": "§ 68. Grænseværdier for forurening af personer, overflader og genstande, herunder udstyr, fremgår af bilag 5. Stk. 2. Sundhedsstyrelsen kan fastsætte andre grænseværdier for konkrete radionuklider end de værdier, der er angivet i bilag 5."
    },
    {
      "provision_ref": "10:69",
      "chapter": "10",
      "section": "69",
      "content": "§ 69. Ved brug af åbne radioaktive kilder skal der løbende udføres kontrolmålinger af personer, overflader og genstande, herunder udstyr, for forurening med radioaktivt materiale, samt udføres kontrolmålinger af personer, der forlader, og genstande, herunder udstyr, der fjernes fra, et anlæg. Kontrolmålingerne skal være tilpasset art og omfang af brugen. Stk. 2. Forurenede personer, overflader og genstande, herunder udstyr, skal rengøres hurtigst muligt, og rengøringen skal fortsættes, så længe den giver effektiv aktivitetsreduktion. Tilbageværende forurening må ikke være større end værdierne i bilag 5 eller værdier, som Sundhedsstyrelsen fastsætter i henhold til § 68, stk. 2. Stk. 3. Hvis forureningen af en overflade ikke kan bringes under grænseværdien, skal den forurenede overflade afskærmes eller om nødvendigt udskiftes."
    },
    {
      "provision_ref": "10:70",
      "chapter": "10",
      "section": "70",
      "content": "§ 70. Virksomheden skal kunne dokumentere de udførte kontrolmålinger, jf. § 69. Dokumentationen skal være tilpasset art og omfang af brugen, og den skal opbevares i mindst 5 år."
    },
    {
      "provision_ref": "10:71",
      "chapter": "10",
      "section": "71",
      "content": "§ 71. Inden undersøgelse eller behandling med åbne radioaktive kilder skal aktiviteten af strålekilden bestemmes. Stk. 2. Inden undersøgelse eller behandling med åbne radioaktive kilder af patienter, der ammer, skal det besluttes, om det er nødvendigt med midlertidigt eller permanent ophør med amningen."
    },
    {
      "provision_ref": "11:72",
      "chapter": "11",
      "section": "72",
      "content": "§ 72. Højaktive lukkede radioaktive kilder skal kategoriseres i en af sikringsgrupperne A, B eller C som angivet i bilag 6. Stk. 2. Sundhedsstyrelsen kan ud fra en vurdering af en højaktiv lukket radioaktiv kilde og typen af brug kategorisere en strålekilde i en anden sikringsgruppe."
    },
    {
      "provision_ref": "11:73",
      "chapter": "11",
      "section": "73",
      "content": "§ 73. For højaktive lukkede radioaktive kilder skal der udpeges en sikringsansvarlig. Stk. 2. Den sikringsansvarlige skal overvåge og medvirke til at gennemføre de sikringsforanstaltninger, der fremgår af sikringsplanen, jf. §§ 75, 76 og 77. Stk. 3. Den sikringsansvarlige skal have viden, færdigheder og kompetencer om strålebeskyttelse og sikring tilpasset art og omfang af risikoen forbundet med strålekilden og typen af brug. Stk. 4. Den sikringsansvarliges viden, færdigheder og kompetencer skal ajourføres efter behov, dog med højst 5 års mellemrum."
    },
    {
      "provision_ref": "11:74",
      "chapter": "11",
      "section": "74",
      "content": "§ 74. For højaktive lukkede radioaktive kilder i sikringsgruppe A og B skal der udfærdiges en sårbarhedsvurdering, der skal godkendes af Sundhedsstyrelsen."
    },
    {
      "provision_ref": "11:75",
      "chapter": "11",
      "section": "75",
      "content": "§ 75. For højaktive lukkede radioaktive kilder i sikringsgruppe A skal der på baggrund af sårbarhedsvurderingen etableres en sikringsplan. Stk. 2. Sikringsplanen skal omfatte følgende elementer: 1) Procedure for, hvordan det mindst én gang dagligt kontrolleres, at strålekilden er i virksomhedens besiddelse og ikke er manipuleret af uvedkommende. Der skal føres protokol over disse kontroller. 2) Et system for adgangskontrol bestående af mindst to identitetskontroller til sikring af, at uvedkommende ikke kan få adgang til området med strålekilden. 3) Et system til sikring af, at indtrængen af uvedkommende til området med strålekilden eller uretmæssig fjernelse af strålekilden umiddelbart detekteres og vurderes, og at der i tilfælde af uvedkommendes indtrængen omgående indsættes ressourcer, der er tilstrækkelige til at imødegå yderligere indtrængen eller uretmæssig fjernelse af strålekilden. 4) Mindst to tekniske sikringsbarrierer til sikring af, at strålekilden ikke kan blive fjernet, før indsatspersonale når frem. 5) Procedure for udvælgelse og vurdering af personer med selvstændig adgang til strålekilden og følsom information. Vurderingen skal gentages regelmæssigt. 6) Foranstaltninger til sikring af, at følsom information om sikringsmæssige forhold identificeres og ikke videregives til uvedkommende. 7) Procedure for indhentning af tavshedserklæringer fra personer med adgang til informationen, der er nævnt i nr. 6. 8) Kommunikationssystem til sikring af, at relevante ansvarlige personer fra virksomheden øjeblikkeligt bliver kontaktet i forbindelse med tyveri, utilsigtet adgang, misbrug eller lignende. Systemet skal indeholde mindst to forskellige typer af kommunikation. 9) Forskellige sikringsniveauer, der kan aktiveres på baggrund af det aktuelle trusselsbillede."
    },
    {
      "provision_ref": "11:76",
      "chapter": "11",
      "section": "76",
      "content": "§ 76. For højaktive lukkede radioaktive kilder i sikringsgruppe B skal der på baggrund af sårbarhedsvurderingen etableres en sikringsplan. Stk. 2. Sikringsplanen skal omfatte følgende elementer: 1) Procedure for, hvordan det mindst én gang ugentligt kontrolleres, at strålekilden er i virksomhedens besiddelse og ikke er manipuleret af uvedkommende. Der skal føres protokol over disse kontroller. 2) Et system for adgangskontrol bestående af mindst én identitetskontrol til sikring af, at uvedkommende ikke kan få adgang til området med strålekilden. 3) Et system til sikring af, at indtrængen af uvedkommende til området med strålekilden umiddelbart detekteres, og at der i tilfælde af uvedkommendes indtrængen omgående indsættes ressourcer, der med stor sandsynlighed er tilstrækkelige til at imødegå yderligere indtrængen eller uretmæssig fjernelse af strålekilden. 4) To tekniske sikringsbarrierer, der minimerer sandsynligheden for, at strålekilden bliver fjernet, før indsatspersonale når frem. 5) Procedure for udvælgelse og vurdering af personer med selvstændig adgang til strålekilden og følsom information. Vurderingen skal gentages regelmæssigt. 6) Foranstaltninger til sikring af, at følsom information om sikringsmæssige forhold identificeres og ikke videregives til uvedkommende. 7) Procedure for indhentning af tavshedserklæringer fra personer med adgang til informationen, der er nævnt i nr. 6. 8) Forskellige sikringsniveauer, der kan aktiveres på baggrund af det aktuelle trusselsbillede."
    },
    {
      "provision_ref": "11:77",
      "chapter": "11",
      "section": "77",
      "content": "§ 77. For højaktive lukkede radioaktive kilder i sikringsgruppe C skal der etableres en sikringsplan. Stk. 2. Sikringsplanen skal omfatte følgende elementer: 1) Procedure for, hvordan det mindst én gang månedligt kontrolleres, at strålekilden er i virksomhedens besiddelse og ikke er manipuleret af uvedkommende. Der skal føres protokol over disse kontroller. 2) Et system for adgangskontrol bestående af mindst én identitetskontrol til sikring af, at uvedkommende ikke kan få adgang til området med strålekilden. 3) Mindst én teknisk sikringsbarriere, der reducerer sandsynligheden for fjernelse af strålekilden. 4) Procedure for udvælgelse og vurdering af personer med selvstændig adgang til strålekilden og følsom information. 5) Foranstaltninger til sikring af, at følsom information om strålekilden og om sikringsmæssige forhold ikke videregives til uvedkommende."
    },
    {
      "provision_ref": "11:78",
      "chapter": "11",
      "section": "78",
      "content": "§ 78. Sikringsplaner i henhold til §§ 75-77, der omfatter mobile højaktive lukkede radioaktive kilder, der anvendes eller håndteres uden for anlæg, skal indeholde kompenserende foranstaltninger, som skal iværksættes, når det under anvendelse, håndtering eller transport af strålekilden ikke er muligt at opfylde de krav til sikring af højaktive lukkede radioaktive kilder, som den pågældende sikringsplan ellers fastsætter."
    },
    {
      "provision_ref": "11:79",
      "chapter": "11",
      "section": "79",
      "content": "§ 79. Sikringsplanerne i henhold til §§ 75 og 76 og kompenserende foranstaltninger i henhold til § 78 skal godkendes af Sundhedsstyrelsen. Stk. 2. Sikringsplanerne i henhold til §§ 75-77 skal være etableret inden anskaffelse af højaktive lukkede radioaktive kilder. Stk. 3. Sikringsplanerne i henhold til §§ 75-77 må ikke offentliggøres, og det skal sikres, at de ikke kan komme til uvedkommendes kendskab."
    },
    {
      "provision_ref": "11:80",
      "chapter": "11",
      "section": "80",
      "content": "§ 80. Sikringsforanstaltninger må ikke kompromittere strålebeskyttelsen og må ikke udgøre en hindring for en indsats i nødsituationer."
    },
    {
      "provision_ref": "11:81",
      "chapter": "11",
      "section": "81",
      "content": "§ 81. Der skal etableres en beredskabsplan, der skal omfatte en alarmeringsplan og forholdsregler i tilfælde af: 1) ulykker, uheld og hændelser med højaktive lukkede radioaktive kilder, herunder bortkomst, 2) brand, oversvømmelse, jordskælv, strømafbrydelse m.v. og 3) trusler om eller gennemførte kriminelle handlinger. Stk. 2. Beredskabsplaner for højaktive lukkede radioaktive kilder i sikringsgruppe A skal godkendes af Sundhedsstyrelsen inden anskaffelse af strålekilder."
    },
    {
      "provision_ref": "11:82",
      "chapter": "11",
      "section": "82",
      "content": "§ 82. Sårbarhedsvurderinger, sikrings- og beredskabsplaner skal løbende vedligeholdes."
    },
    {
      "provision_ref": "11:83",
      "chapter": "11",
      "section": "83",
      "content": "§ 83. Sundhedsstyrelsen kan ud fra en vurdering af radionuklid, aktivitet og typen af brug m.v. kategorisere åbne radioaktive kilder i sikringsgrupper svarende til sikringsgruppe A, B eller C, jf. bilag 6. I så fald skal sikrings- og beredskabsforanstaltningerne svare til de krav, der gælder for højaktive lukkede radioaktive kilder i samme sikringsgruppe."
    },
    {
      "provision_ref": "12:84",
      "chapter": "12",
      "section": "84",
      "content": "§ 84. Klager over afgørelser, der er truffet af Sundhedsstyrelsen i henhold til denne bekendtgørelse, kan kun indbringes for sundhedsministeren, hvis klagen vedrører retlige spørgsmål, jf. strålebeskyttelseslovens § 25."
    },
    {
      "provision_ref": "12:85",
      "chapter": "12",
      "section": "85",
      "content": "§ 85. Medmindre højere straf er forskyldt efter anden lovgivning, straffes med bøde eller fængsel indtil 1 år den virksomhed, der: 1) overtræder § 3, § 4, § 14, stk. 1, §§ 15-18, § 19, stk. 1 og 2, §§ 20-22, §§ 24, 28 eller 29, § 31, stk. 1, stk. 2, 2. pkt., eller stk. 3-5, § 32, § 33, 1. eller 3. pkt., §§ 34-38, § 39, stk. 2, 3. pkt., §§ 40-48, 50 eller 51, § 53, stk. 1-5, §§ 54-61, § 62, stk. 1, §§ 63-67 eller §§ 69-71, § 72, stk. 1, § 79, stk. 3, § 81, stk. 1, § 82, bestemmelserne i bilag 12, jf. § 52, eller bestemmelserne i bilag 14, jf. § 62, stk. 3, 2) påbegynder brug af radioaktivt materiale eller stråleudsættelse uden tilladelse fra Sundhedsstyrelsen eller uden underretning til Sundhedsstyrelsen, jf. §§ 5-7, 3) tilsidesætter vilkår fastsat af Sundhedsstyrelsen i en tilladelse eller i forbindelse med en underretning i henhold til §§ 5-7, 4) opbevarer forbrugerprodukter uden tilladelse fra Sundhedsstyrelsen eller uden underretning til Sundhedsstyrelsen, uden at kriterierne i § 9, stk. 2, for undtagelse fra krav om tilladelse eller underretning er opfyldt, 5) frigiver radioaktivt materiale, bygninger, anlæg eller grunde uden Sundhedsstyrelsens godkendelse, jf. § 10, stk. 2 og 3, § 11, stk. 2, og § 12, stk. 2, 6) tilsidesætter vilkår fastsat af Sundhedsstyrelsen i en godkendelse til frigivelse i henhold til § 10, stk. 2 eller 3, § 11, stk. 2, eller § 12, stk. 2, 7) frigiver radioaktivt materiale, anlæg, der ikke er registreringspligtige, eller genstande, herunder udstyr, hvis frigivelse ikke kræver Sundhedsstyrelsens godkendelse i henhold til § 10, stk. 2, eller § 11, stk. 2, uden at kriterierne for frigivelsen i § 10, stk. 1, eller § 11, stk. 1, er opfyldt, eller uden at kunne dokumentere dette, jf. § 13, stk. 2, 8) tilsidesætter vilkår fastsat af Sundhedsstyrelsen i forbindelse med en godkendelse i henhold til § 14, stk. 2, § 24, § 33, 2. pkt., 9) lader udføre medicinske bestrålinger uden at den klinisk ansvarlige sundhedsperson opfylder kravene til viden, færdigheder og kompetencer i bilag 10, jf. § 26, stk. 1, eller krav fastsat af Sundhedsstyrelsen i henhold til § 26, stk. 2, 10) beskæftiger en ekstern stråleudsat arbejdstager med brug af strålekilder, uden at denne opfylder kravene i bilag 11, jf. § 27, stk. 1, 11) undlader at sikre, at en ekstern stråleudsat arbejdstagers viden, færdigheder og kompetencer, ajourføres i overensstemmelse med kravet i § 27, stk. 2, hvis pågældende beskæftiges med brug af højaktive lukkede radioaktive kilder, 12) ved fastsættelse af forholdsregler til strålebeskyttelse i medfør af § 39 undlader at anvende de dosisbindinger, der er nævnt i bestemmelsens stk.1, eller der er fastsat af den medicinsk-fysiske ekspert, jf. § 39, stk. 2, 13) undlader at lade efterse anlæg og udstyr, der benyttes til opbevaring af radioaktivt affald efter Sundhedsstyrelsens fastsættelse af krav herom i henhold til § 53, stk. 6, 14) overtræder krav fastsat af Sundhedsstyrelsen i henhold til § 62, stk. 2, 2. pkt., 15) i forhold til højaktive lukkede radioaktive kilder eller åbne radioaktive kilder, som Sundhedsstyrelsen i henhold til § 83 har kategoriseret som svarende til sikringsgruppe A, B eller C, undlader at udpege en sikringsansvarlig eller anvender en sikringsansvarlig, der ikke har tilstrækkelig viden, færdigheder og kompetencer, jf. § 73, stk. 1 og 3, 16) i forhold til højaktive lukkede radioaktive kilder i sikringsgruppe A eller B eller åbne radioaktive kilder, som Sundhedsstyrelsen i henhold til § 83 har kategoriseret som svarende til sikringsgruppe A eller B, undlader rettidigt at etablere en sårbarhedsvurdering og en sikringsplan, som er godkendt af Sundhedsstyrelsen, jf. §§ 74-76, og, hvor relevant, § 78, sammenholdt med § 79, stk. 1 og 2, 17) i forhold til højaktive lukkede radioaktive kilder i sikringsgruppe C eller åbne radioaktive kilder, som Sundhedsstyrelsen i henhold til § 83 har kategoriseret som svarende til sikringsgruppe C, undlader rettidigt at etablere en sikringsplan, jf. § 77 sammenholdt med § 79, stk. 2, 18) i forhold til mobile højaktive lukkede radioaktive kilder i sikringsgruppe C eller åbne radioaktive kilder i samme sikringsgruppe, som Sundhedsstyrelsen i henhold til § 83 har kategoriseret som svarende til sikringsgruppe C, og som skal transporteres, undlader rettidigt at etablere kompenserende foranstaltninger, som er godkendt af Sundhedsstyrelsen, jf. § 78, sammenholdt med § 79, stk. 1 og 2, 19) i forhold til højaktive lukkede radioaktive kilder eller åbne radioaktive kilder, som Sundhedsstyrelsen i henhold til § 83 har kategoriseret som svarende til sikringsgruppe A, B eller C, undlader rettidigt at iværksætte alle praktiske foranstaltninger til gennemførelse af sikringsplanerne i henhold til §§ 74-76 og, hvor relevant, § 78, jf. § 79, stk. 2, eller 20) i forhold til højaktive lukkede radioaktive kilder i sikringsgruppe A eller åbne radioaktive kilder, som Sundhedsstyrelsen i henhold til § 83 har kategoriseret som svarende til sikringsgruppe A, undlader rettidigt at etablere en beredskabsplan, der er godkendt af Sundhedsstyrelsen, jf. § 81, stk. 2. Stk. 2. Medmindre højere straf er forskyldt efter anden lovgivning, straffes med bøde eller fængsel indtil 1 år den arbejdsgiver, der: 1) beskæftiger en stråleudsat arbejdstager med brug af strålekilder, uden at denne opfylder kravene i bilag 11, jf. § 27, stk. 1, eller 2) undlader at sikre, at en stråleudsat arbejdstagers viden, færdigheder og kompetencer, ajourføres i overensstemmelse med kravet i § 27, stk. 2, hvis pågældende beskæftiges med brug af højaktive lukkede radioaktive kilder. Stk. 3. Ved særligt skærpende omstændigheder kan straffen stige til fængsel i indtil 2 år. Stk. 4. Det skal ved strafudmåling efter stk. 3 anses for en særligt skærpende omstændighed, 1) at der ved overtrædelsen er opnået eller tilsigtet opnået en økonomisk fordel for den pågældende selv eller andre, eller 2) at overtrædelsen er begået forsætligt eller ved grov uagtsomhed. Stk. 5. Der kan pålægges selskaber m.v. (juridiske personer) strafansvar efter reglerne i straffelovens 5. kapitel."
    },
    {
      "provision_ref": "13:86",
      "chapter": "13",
      "section": "86",
      "content": "§ 86. Bekendtgørelsen træder i kraft den 6. februar 2018."
    },
    {
      "provision_ref": "13:87",
      "chapter": "13",
      "section": "87",
      "content": "§ 87. En tilladelse, der er udstedt i henhold til lov om brug m.v. af radioaktive stoffer, jf. lov nr. 94 af 31. marts 1953, og regler fastsat i medfør af loven, for brug eller stråleudsættelse omfattet af denne bekendtgørelse, bevarer sin gyldighed, indtil andet bestemmes af Sundhedsstyrelsen, jf. dog stk. 2 og 3. Eventuelle vilkår fastsat af Sundhedsstyrelsen i tilladelsen vil fortsat finde anvendelse, indtil Sundhedsstyrelsen bestemmer andet. Stk. 2. Er en tilladelse, der er omtalt i stk. 1, udstedt for en brug eller stråleudsættelse, der er underlagt krav om underretning efter denne bekendtgørelse, vil tilladelsen fra den 6. februar 2018 blive anset som underretning. Eventuelle vilkår fastsat af Sundhedsstyrelsen i tilladelsen vil fortsat finde anvendelse, indtil Sundhedsstyrelsen bestemmer andet. Stk. 3. Er en tilladelse, der er omtalt i stk. 1, udstedt for en brug eller stråleudsættelse, der hverken er underlagt krav om tilladelse eller krav om underretning efter denne bekendtgørelse, bortfalder tilladelsen fra den 6. februar 2018."
    },
    {
      "provision_ref": "13:88",
      "chapter": "13",
      "section": "88",
      "content": "§ 88. Udsættelse for radon på arbejdspladser, som er påbegyndt inden den 6. februar 2018, kan midlertidigt fortsætte uden tilladelse eller underretning, jf. § 6, nr. 6, og § 7, nr. 2, dog skal ansøgning om tilladelse indgives eller underretning ske inden den 1. september 2019. Sundhedsstyrelsen kan i disse tilfælde, i perioden indtil ansøgningen om tilladelse er afgjort eller underretningen er modtaget, fastsætte sådanne krav, som Sundhedsstyrelsen anser for nødvendige med hensyn til strålebeskyttelse."
    },
    {
      "provision_ref": "13:89",
      "chapter": "13",
      "section": "89",
      "content": "§ 89. Kravet i § 16, stk. 3, om, at nærmere betegnede forhold skal opføres i en fortegnelse for en bagudrettet 5-årig periode, finder først anvendelse fra 6. februar 2023. Inden dette tidspunkt skal fortegnelsen omfatte oplysninger om de pågældende forhold pr. 6. februar 2018, idet disse løbende opdateres og dokumenteres i fortegnelsen. 1. og 2. pkt. gælder tilsvarende i forhold til kravet i § 19, stk. 1, om, at nærmere betegnede forhold skal kunne dokumenteres for en bagudrettet 5-årig periode."
    }
  ],
  "provision_versions": [
    {
      "provision_ref": "1:1",
      "chapter": "1",
      "section": "1",
      "content": "§ 1. Denne bekendtgørelse supplerer bestemmelserne i bekendtgørelsen om ioniserende stråling og strålebeskyttelse. Stk. 2. Bekendtgørelsen finder anvendelse for brug af radioaktive stoffer inden for de rammer, der fremgår af § 1, stk. 1, nr. 1 og 2, og stk. 4, i bekendtgørelse nr. 84 af 2. februar 2018 om ioniserende stråling og strålebeskyttelse.",
      "valid_from": "2018-02-02",
      "valid_to": null
    },
    {
      "provision_ref": "1:2",
      "chapter": "1",
      "section": "2",
      "content": "§ 2. Ved anvendelse af bestemmelserne i denne bekendtgørelse skal definitionerne i bekendtgørelsen om ioniserende stråling og strålebeskyttelse samt følgende definitioner lægges til grund: 1) Affald: Materiale uden forudset anvendelse. 2) Beredskabsplan: Foranstaltninger til planlægning af en tilstrækkelig reaktion i tilfælde af en nødbestrålingssituation på grundlag af postulerede hændelser og relaterede scenarier. 3) Beskyttelseskabinet: Kabinet, der yder beskyttelse ved brug af radioaktivt materiale, der kan give anledning til ekstern eller intern bestråling, f.eks. hot cell, handskeboks, stinkskab eller laminar air flow bænk tilsluttet udsugning. 4) Bortskaffelse: Udledning, injicering eller deponering af radioaktivt affald eller anvendelse af anden affaldsvej, f.eks. forbrænding eller behandling, hvis endemål er udledning, injicering eller deponering af radioaktivt affald. 5) Deponering: Endelig anbringelse af radioaktivt affald på et anlæg uden intention om senere udtagning. 6) Forbrugerprodukt: Apparat eller genstand, hvori en eller flere radionuklider forsætligt er indbygget eller fremkommet ved forsætlig aktivering, og som fremstilles med det formål at gøre apparatet eller genstanden tilgængelig for eller markedsføre apparatet eller genstanden til forbrugere. 7) Frigivelse: Ændring af regulatorisk status, der medfører, at kravene i strålebeskyttelsesloven og bekendtgørelser i medfør heraf ikke længere finder anvendelse, som led i: a) bortskaffelse, genvinding eller genanvendelse af radioaktivt materiale efter endt anvendelse, håndtering eller anden relevant brug, b) bortskaffelse, genvinding eller genanvendelse af aktiverede eller forurenede genstande, c) genanvendelse af forurenede grunde eller d) genanvendelse eller nedrivning af aktiverede eller forurenede bygninger og anlæg. 8) Højaktiv lukket radioaktiv kilde: Lukket radioaktiv kilde, hvis aktivitet er større end eller lig med den nedre aktivitetsgrænse for sikringsgruppe C i bilag 6. 9) Industriel radiografi: Radiografi til industrielle eller forskningsmæssige formål, hvor der anvendes højaktive lukkede radioaktive kilder i eller uden for anlæg, og hvor strålekilden flyttes udenfor beholderen, f.eks. til kontrol af svejsninger i metaller. 10) Lukket radioaktiv kilde: Radioaktivt materiale, der er permanent forseglet i en kapsel eller forekommer i eller er inkorporeret i en fast form, således at spredning af det radioaktive materiale under normale forhold forhindres. 11) NORM: Naturligt forekommende radioaktivt materiale (Naturally Occurring Radioactive Material). 12) Nyttestråling: Den del af strålingen fra en lukket radioaktiv kilde i et apparat, der ikke er permanent afskærmet, og som anvendes ved brug af apparatet. 13) Radioaktivt affald: Radioaktivt materiale uden forudset anvendelse. 14) Radon: Radionukliden Rn-222 og, hvor relevant, dens døtre. 15) Sikring: Foranstaltninger eller forholdsregler, der skal træffes for at forebygge, opdage og reagere på tyveri, utilsigtet adgang eller misbrug af radioaktivt materiale. 16) Sikringsgruppe: Gruppe af højaktive lukkede radioaktive kilder, der på baggrund af aktiviteten og potentialet for stråleskader ved tyveri, utilsigtet adgang eller misbrug omfattes af samme krav til sikring. 17) Sikringsplan: Foranstaltninger til planlægning af forholdsregler, der skal træffes for at forebygge, opdage og reagere på tyveri, utilsigtet adgang eller misbrug af lukkede radioaktive kilder. 18) Skolekilde: Åben eller lukket radioaktiv kilde godkendt af Sundhedsstyrelsen til undervisningsbrug i grundskolen eller i de gymnasiale uddannelsesinstitutioner. 19) Sårbarhedsvurdering: Identifikation af trusler og sikringsmæssige svagheder i forbindelse med brug af radioaktivt materiale. 20) Udledning: Spredning af radioaktivt affald, f.eks. via kloak, skorsten eller udluftningskanal, til omgivelserne. 21) Udledningspunkt: Det sted, hvor udledt radioaktivt affald spredes uden kontrol i det omgivende miljø, f.eks. tilløb til offentlig kloak, skorstensafkast eller udluftningskanal til atmosfæren. 22) Veterinærmedicinsk bestråling: Bestråling, som dyr udsættes for som led i veterinærmedicinsk undersøgelse, veterinærmedicinsk behandling eller forskning inden for disse områder. 23) Åben radioaktiv kilde: Uindkapslet radioaktivt materiale i form af gas, aerosol, væske eller fast stof, hvor kontakt med eller spredning af materialet kan forekomme under brug.",
      "valid_from": "2018-02-02",
      "valid_to": null
    },
    {
      "provision_ref": "2:3",
      "chapter": "2",
      "section": "3",
      "content": "§ 3. Brug af legetøj, personlige prydgenstande, kosmetik, levnedsmidler og foderstoffer, der indeholder radioaktivt materiale, er forbudt.",
      "valid_from": "2018-02-02",
      "valid_to": null
    },
    {
      "provision_ref": "2:4",
      "chapter": "2",
      "section": "4",
      "content": "§ 4. Det er forbudt at markedsføre til eller gøre forbrugerprodukter tilgængelige for forbrugere, medmindre forbrugerprodukternes tilsigtede anvendelse og bortskaffelse opfylder kriterier og krav for undtagelse fra krav om tilladelse og underretning, jf. § 9, stk. 1.",
      "valid_from": "2018-02-02",
      "valid_to": null
    },
    {
      "provision_ref": "2:5",
      "chapter": "2",
      "section": "5",
      "content": "§ 5. Brug af radioaktivt materiale er underlagt krav om tilladelse fra eller underretning til Sundhedsstyrelsen eller er undtaget fra krav om tilladelse og underretning i henhold til de grænser for aktivitet og aktivitetskoncentration, der er angivet i bilag 1, jf. dog stk. 2 og 3 samt §§ 6, 7 og 9. Stk. 2. Sundhedsstyrelsen kan undtage brug af radioaktivt materiale fra krav om tilladelse eller underretning, hvis kriterierne i bilag 2 er opfyldt. Stk. 3. Sundhedsstyrelsen kan øge myndighedskontrolniveauet i bilag 1 for brug af radioaktivt materiale, hvis det vurderes nødvendigt på baggrund af sandsynligheden for og konsekvensen af stråleudsættelsen.",
      "valid_from": "2018-02-02",
      "valid_to": null
    },
    {
      "provision_ref": "2:6",
      "chapter": "2",
      "section": "6",
      "content": "§ 6. Tilladelse fra Sundhedsstyrelsen kræves for: 1) fremstilling af radionuklider, 2) forsætlig indgift af radionuklider i patienter, 3) fremstilling af lukkede radioaktive kilder, herunder forbrugerprodukter og andre produkter, herunder lægemidler, hvor fremstillingen indebærer aktivering eller forsætlig tilsætning af radionuklider, samt import eller eksport heraf, 4) import og eksport af radioaktivt affald med henblik på deponering, 5) brug af radioaktivt materiale i undervisningen i grundskoler og gymnasiale undervisningsinstitutioner, der ikke er omfattet af begrebet skolekilder, og 6) erhvervsmæssig udsættelse for radon, der kan medføre en effektiv dosis større end 6 mSv/år.",
      "valid_from": "2018-02-02",
      "valid_to": null
    },
    {
      "provision_ref": "2:7",
      "chapter": "2",
      "section": "7",
      "content": "§ 7. Underretning til Sundhedsstyrelsen kræves for: 1) brug af skolekilder i undervisningen i grundskoler og gymnasiale undervisningsinstitutioner og 2) erhvervsmæssig udsættelse for radon, hvor aktivitetskoncentrationen er større end referenceniveauet, jf. § 85 i bekendtgørelse nr. 84 af 2. februar 2018 om ioniserende stråling af strålebeskyttelse, men ikke kan give anledning til en effektiv dosis større end 6 mSv/år.",
      "valid_from": "2018-02-02",
      "valid_to": null
    },
    {
      "provision_ref": "2:8",
      "chapter": "2",
      "section": "8",
      "content": "§ 8. Tilladelse skal indhentes eller underretning skal ske, inden brug af radioaktivt materiale eller stråleudsættelse påbegyndes. Stk. 2. Ansøgning om tilladelse eller underretning skal ske efter de procedurer og omfatte de oplysninger, som anvises af Sundhedsstyrelsen.",
      "valid_from": "2018-02-02",
      "valid_to": null
    },
    {
      "provision_ref": "2:9",
      "chapter": "2",
      "section": "9",
      "content": "§ 9. Anvendelse og bortskaffelse af forbrugerprodukter er undtaget fra krav om tilladelse og underretning, hvis kriterierne i bilag 2 og følgende krav er opfyldt: 1) Forbrugerproduktet skal være godkendt af en EU-medlemsstat. 2) Strålekilden skal være en lukket radioaktiv kilde. 3) Dosishastigheden må på markedsføringstidspunktet ikke være større end 1 µSv/h i en afstand af 10 cm fra forbrugerproduktets tilgængelige overflader. 4) Forbrugerproduktet skal, hvis det er praktisk muligt, være mærket med symbolet for ioniserende stråling og teksten »Radioaktivitet«. 5) Forbrugerproduktet skal være ledsaget af instruktioner om anvendelse og bortskaffelse samt af information om indholdet af radioaktivt materiale, herunder radionuklid og aktivitet. Stk. 2. Opbevaring af forbrugerprodukter nævnt i stk. 1 er undtaget fra krav om tilladelse eller underretning, hvis den samlede aktivitet er mindre end eller lig med 1000 gange værdien i bilag 3.",
      "valid_from": "2018-02-02",
      "valid_to": null
    },
    {
      "provision_ref": "2:10",
      "chapter": "2",
      "section": "10",
      "content": "§ 10. Radioaktivt materiale på fast form kan frigives, hvis aktivitetskoncentrationen ikke er større end værdien i bilag 4, og radioaktivt materiale på enhver fysisk form kan frigives, hvis kriterierne i bilag 2 er opfyldt. Stk. 2. Frigivelse af radioaktivt materiale på fast form på baggrund af en aktivitetskoncentration, der ikke er større end værdien i bilag 4, kræver Sundhedsstyrelsens forudgående godkendelse, medmindre der foreligger en tilladelse til bortskaffelse, genanvendelse eller genindvinding. Stk. 3. Frigivelse efter kriterierne i bilag 2 af radioaktivt materiale på enhver fysisk form kræver Sundhedsstyrelsens forudgående godkendelse. Stk. 4. Ved bestemmelse af aktivitetskoncentrationer i forbindelse med frigivelse efter stk. 1 gælder følgende: 1) For mængder mindre end eller lig med 1.000 kg kan aktivitetskoncentrationen bestemmes som middelværdien. 2) For mængder større end 1.000 kg kan Sundhedsstyrelsen tillade, at aktivitetskoncentrationen bestemmes som middelværdien, hvis det dokumenteres, at spredningen omkring middelværdien er acceptabel. 3) I forbindelse med bestemmelse af middelværdien skal delmængder af materialet med identificerede aktivitetskoncentrationer, der er større end værdien i bilag 4, frasorteres, hvis det med rimelighed er muligt.",
      "valid_from": "2018-02-02",
      "valid_to": null
    },
    {
      "provision_ref": "2:11",
      "chapter": "2",
      "section": "11",
      "content": "§ 11. Bygninger, anlæg og genstande, herunder udstyr, kan frigives til genanvendelse, hvis den overfladespecifikke aktivitetskoncentration er mindre end eller lig med værdien i bilag 5. Stk. 2. Frigivelse efter stk. 1 kræver Sundhedsstyrelsens forudgående godkendelse bortset fra: 1) frigivelse af anlæg, der ikke er registreringspligtige, og 2) frigivelse af genstande, herunder udstyr. Stk. 3. Ved bestemmelse af overfladespecifikke aktivitetskoncentrationer i forbindelse med frigivelse efter stk. 1 gælder følgende: 1) Den overfladespecifikke aktivitetskoncentration bestemmes som den totale aktivitet på og under overfladen divideret med overfladens areal. 2) For arealer til og med 1 m 2 kan den overfladespecifikke aktivitetskoncentration bestemmes som middelværdien. 3) For arealer større end 1 m 2 kan Sundhedsstyrelsen tillade, at den overfladespecifikke aktivitetskoncentration bestemmes som middelværdien, hvis det dokumenteres, at spredningen omkring middelværdien er acceptabel.",
      "valid_from": "2018-02-02",
      "valid_to": null
    },
    {
      "provision_ref": "2:12",
      "chapter": "2",
      "section": "12",
      "content": "§ 12. Grunde kan frigives, hvis stråleudsættelsen ikke kan give anledning til en effektiv dosis til enkeltpersoner i befolkningen, der er større end 10 µSv/år. Stk. 2. Frigivelse efter stk. 1 kræver Sundhedsstyrelsens forudgående godkendelse.",
      "valid_from": "2018-02-02",
      "valid_to": null
    },
    {
      "provision_ref": "2:13",
      "chapter": "2",
      "section": "13",
      "content": "§ 13. Ansøgning om godkendelse af frigivelse af radioaktivt materiale, bygninger, anlæg og grunde skal ledsages af dokumentation for opfyldelse af kriterierne for frigivelse. Ved frigivelse af radioaktivt materiale med en aktivitet, der er større end 10 gange værdien i bilag 3, skal dokumentationen baseres på standardiserede prøvningsmetoder og standardiseret metodevalidering. Stk. 2. Hvor der ikke er krav om godkendelse, skal virksomheden kunne dokumentere, at kriterierne for frigivelse er opfyldt. Dokumentationen skal stå i rimeligt forhold til omfanget af det, der frigives.",
      "valid_from": "2018-02-02",
      "valid_to": null
    },
    {
      "provision_ref": "3:14",
      "chapter": "3",
      "section": "14",
      "content": "§ 14. Radioaktivt materiale må ikke fortyndes med henblik på at opnå: 1) undtagelse fra anvendelsesområdet for strålebeskyttelsesloven og bekendtgørelser fastsat i medfør af loven, jf. § 1, stk. 1, nr. 2, i bekendtgørelse nr. 84 af 2. februar 2018 om ioniserende stråling og strålebeskyttelse, 2) undtagelse fra krav om tilladelse og underretning, jf. § 5, eller 3) frigivelse, jf. § 10. Stk. 2. Sundhedsstyrelsen kan under særlige omstændigheder godkende blanding af radioaktivt og ikke-radioaktivt materiale med henblik på genbrug eller genvinding.",
      "valid_from": "2018-02-02",
      "valid_to": null
    },
    {
      "provision_ref": "4:15",
      "chapter": "4",
      "section": "15",
      "content": "§ 15. Følgende skal registreres i Sundhedsstyrelsens register for strålekilder og anlæg: 1) Lukkede radioaktive kilder, hvis aktivitet pr. strålekilde er større end 100 gange værdien i bilag 3. 2) Anlæg, der benyttes til brug af radioaktivt materiale, der er omfattet af krav om tilladelse. Stk. 2. Hvis en registreret lukket radioaktiv kilde ikke længere er i virksomhedens besiddelse, eller et registreret anlæg ikke længere benyttes, skal dette indberettes til Sundhedsstyrelsen.",
      "valid_from": "2018-02-02",
      "valid_to": null
    },
    {
      "provision_ref": "4:16",
      "chapter": "4",
      "section": "16",
      "content": "§ 16. En virksomhed, der besidder radioaktivt materiale, skal føre en fortegnelse over følgende: 1) Lukkede radioaktive kilder, hvis aktivitet pr. strålekilde er større end værdien i bilag 3. 2) Åbne radioaktive kilder, hvis aktivitetskoncentration eller aktivitet pr. opbevaringsenhed er større end værdierne i bilag 3. Stk. 2. Fortegnelsen i henhold til stk. 1, nr. 1, skal indeholde de samme oplysninger som de, der efter Sundhedsstyrelsens anvisning skal indberettes til Sundhedsstyrelsens register for strålekilder og anlæg for henholdsvis ikke-højaktive lukkede radioaktive kilder og højaktive lukkede radioaktive kilder. Stk. 3. Fortegnelsen i henhold til stk. 1, nr. 2, skal omfatte de seneste 5 års modtagelse, produktion og overdragelse af åbne radioaktive kilder til anden anvendelse og skal indeholde følgende oplysninger for den enkelte opbevaringsenhed: 1) Radionuklid. 2) Kemisk og fysisk form. 3) Dato og aktivitet ved modtagelse eller produktion samt, hvor relevant, aktivitetskoncentration. 4) I tilfælde af overdragelse dato for overdragelsen, aktivitet og, hvor relevant, aktivitetskoncentrationen på overdragelsestidspunktet samt navn på den virksomhed, hvortil overdragelsen er sket. 5) Opbevaringssted. 6) Relevant kontaktperson for opbevaringsenheden.",
      "valid_from": "2018-02-02",
      "valid_to": null
    },
    {
      "provision_ref": "4:17",
      "chapter": "4",
      "section": "17",
      "content": "§ 17. Virksomheden skal årligt inden den 1. maj til Sundhedsstyrelsen indsende en kopi af fortegnelsen over højaktive lukkede radioaktive kilder i virksomhedens besiddelse pr. 15. april.",
      "valid_from": "2018-02-02",
      "valid_to": null
    },
    {
      "provision_ref": "4:18",
      "chapter": "4",
      "section": "18",
      "content": "§ 18. En virksomhed, der er ansvarlig for et anlæg, der benyttes til brug af radioaktivt materiale omfattet af krav om tilladelse eller underretning, skal føre en fortegnelse, der indeholder følgende oplysninger: 1) Oplysninger til entydig identifikation af anlægget. 2) Anlægstype. 3) Tegning af anlægget med oplysninger om konstruktionens og indretningens evne til at yde strålebeskyttelse. 4) Eventuel klassifikation som kontrolleret eller overvåget område. 5) For anlæg, for hvilke der er krav om eftersyn, dato for sidste eftersyn og seneste dato for næste eftersyn.",
      "valid_from": "2018-02-02",
      "valid_to": null
    },
    {
      "provision_ref": "4:19",
      "chapter": "4",
      "section": "19",
      "content": "§ 19. En virksomhed skal kunne dokumentere de seneste 5 års bortskaffelse samt opbevaring og overdragelse med henblik på bortskaffelse af radioaktivt affald. Stk. 2. Følgende oplysninger skal kunne dokumenteres: 1) Opbevaring med henblik på bortskaffelse: For hver opbevaringsenhed radionuklid, kemisk og fysisk form, estimeret aktivitet og dato ved hensættelse som radioaktivt affald samt opbevaringssted og relevant kontaktperson. 2) Bortskaffelse og overdragelse med henblik på bortskaffelse: Estimeret aktivitet og dato ved bortskaffelse henholdsvis overdragelse samt eventuel bortskaffelsesmetode. Stk. 3. For udledning fra patienter og dyr i forbindelse med indgift af radionuklider kan dokumentationen baseres på modelberegninger, der inkluderer et statistisk skøn over udledninger baseret på antal patienter henholdsvis dyr.",
      "valid_from": "2018-02-02",
      "valid_to": null
    },
    {
      "provision_ref": "5:20",
      "chapter": "5",
      "section": "20",
      "content": "§ 20. Før overdragelse til et land uden for den Europæiske Union af en lukket radioaktiv kilde, hvis aktivitet er større end værdien i bilag 3, skal virksomheden sikre sig, at modtageren er berettiget til at modtage strålekilden i henhold til modtagerlandets lovgivning.",
      "valid_from": "2018-02-02",
      "valid_to": null
    },
    {
      "provision_ref": "5:21",
      "chapter": "5",
      "section": "21",
      "content": "§ 21. Lukkede radioaktive kilder, der ikke skal anvendes af virksomheden, skal så snart det med rimelighed er muligt enten overdrages eller bortskaffes. Stk. 2. Højaktive lukkede radioaktive kilder i sikringsgruppe A, jf. bilag 6, der ikke skal anvendes af virksomheden, skal overdrages til producenten. Inden anskaffelse af strålekilden skal der indgås aftale med producenten om den endelige overdragelse af strålekilden til denne.",
      "valid_from": "2018-02-02",
      "valid_to": null
    },
    {
      "provision_ref": "5:22",
      "chapter": "5",
      "section": "22",
      "content": "§ 22. Radioaktivt affald i form af åbne radioaktive kilder skal, så snart det med rimelighed er muligt, bortskaffes i overensstemmelse med reglerne i bilag 1 og 7.",
      "valid_from": "2018-02-02",
      "valid_to": null
    },
    {
      "provision_ref": "5:23",
      "chapter": "5",
      "section": "23",
      "content": "§ 23. Radioaktivt affald til bortskaffelse skal være egnet til den valgte bortskaffelsesmetode.",
      "valid_from": "2018-02-02",
      "valid_to": null
    },
    {
      "provision_ref": "5:24",
      "chapter": "5",
      "section": "24",
      "content": "§ 24. Radioaktivt affald må højst opbevares i 1 år i virksomheden med henblik på henfald og efterfølgende bortskaffelse, medmindre andet er godkendt af Sundhedsstyrelsen.",
      "valid_from": "2018-02-02",
      "valid_to": null
    },
    {
      "provision_ref": "6:25",
      "chapter": "6",
      "section": "25",
      "content": "§ 25. Krav til strålebeskyttelseskoordinatorers og medicinsk-fysiske eksperters viden, færdigheder og kompetencer fremgår af henholdsvis bilag 8 og 9. Stk. 2. For typer af brug, der ikke fremgår af bilag 8 og 9, og for stråleudsættelse gælder der sådanne krav til strålebeskyttelseskoordinatorers og medicinsk-fysiske eksperters viden, færdigheder og kompetencer, som Sundhedsstyrelsen fastsætter. Stk. 3. Stk. 2 finder ligeledes anvendelse i forhold til viden, færdigheder og kompetencer for en strålebeskyttelseskoordinator, der i medfør af bekendtgørelsen om ioniserende stråling og strålebeskyttelse er tilknyttet et anlæg, og hvor den, der er ansvarlig for anlægget, ikke samtidig er tilladelseshaver eller underlagt krav om underretning for brug af radioaktivt materiale i anlægget.",
      "valid_from": "2018-02-02",
      "valid_to": null
    },
    {
      "provision_ref": "6:26",
      "chapter": "6",
      "section": "26",
      "content": "§ 26. Krav til klinisk ansvarlige sundhedspersoners viden, færdigheder og kompetencer fremgår af bilag 10. Stk. 2. For typer af anvendelse, der ikke fremgår af bilag 10, gælder der sådanne krav til klinisk ansvarlige sundhedspersoners viden, færdigheder og kompetencer, som Sundhedsstyrelsen fastsætter.",
      "valid_from": "2018-02-02",
      "valid_to": null
    },
    {
      "provision_ref": "7:27",
      "chapter": "7",
      "section": "27",
      "content": "§ 27. Stråleudsatte arbejdstagere, der beskæftiges i forbindelse med de typer af brug, der er anført i bilag 11, skal være særligt uddannet hertil. Krav til deres viden, færdigheder og kompetencer fremgår af bilaget. Stk. 2. Stråleudsatte arbejdstageres viden, færdigheder og kompetencer skal ved brug af højaktive lukkede radioaktive kilder ajourføres med højst 5 års mellemrum.",
      "valid_from": "2018-02-02",
      "valid_to": null
    },
    {
      "provision_ref": "8:28",
      "chapter": "8",
      "section": "28",
      "content": "§ 28. Fremstilling af radionuklider og besiddelse af radioaktivt materiale skal begrænses til det minimale, der er nødvendigt for anvendelsen.",
      "valid_from": "2018-02-02",
      "valid_to": null
    },
    {
      "provision_ref": "8:29",
      "chapter": "8",
      "section": "29",
      "content": "§ 29. Flytning af radioaktivt materiale på en virksomheds areal skal minimeres og skal foregå på en sådan måde, at flytningen ikke giver anledning til unødvendig stråleudsættelse, og at risikoen for uheld under flytningen er minimeret.",
      "valid_from": "2018-02-02",
      "valid_to": null
    },
    {
      "provision_ref": "8:30",
      "chapter": "8",
      "section": "30",
      "content": "§ 30. Al brug af radioaktivt materiale skal tilrettelægges, så frembringelse af radioaktivt affald begrænses til et minimum.",
      "valid_from": "2018-02-02",
      "valid_to": null
    },
    {
      "provision_ref": "8:31",
      "chapter": "8",
      "section": "31",
      "content": "§ 31. Radioaktivt materiale, hvis samlede aktivitet er større end værdien i bilag 3, skal opbevares på specielt indrettede opbevaringssteder i de anlæg, hvor materialet anvendes eller håndteres, eller i et særligt anlæg til opbevaring af radioaktivt materiale. Stk. 2. I det omfang det er nødvendigt for anvendelsen eller håndteringen, kan kortvarig opbevaring ske uden for de specielt indrettede opbevaringssteder eller særlige anlæg til opbevaring som er nævnt i stk. 1. Opbevaringen må kun kunne give anledning til ubetydelig stråleudsættelse. Stk. 3. Radioaktivt materiale skal opbevares i egnede beholdere eller emballage, der sikrer imod utilsigtet spredning. Stk. 4. Radioaktivt materiale som nævnt i stk. 1, hvorfra flygtige radioaktive forbindelser kan undvige, skal opbevares i lufttætte beholdere eller i anlæg med mekanisk ventilation. Stk. 5. Opbevaringen af radioaktivt materiale som nævnt i stk. 1 skal være velordnet, så de enkelte opbevaringsenheder let kan identificeres.",
      "valid_from": "2018-02-02",
      "valid_to": null
    },
    {
      "provision_ref": "8:32",
      "chapter": "8",
      "section": "32",
      "content": "§ 32. Radioaktivt materiale, hvis samlede aktivitet er større end værdien i bilag 3, skal opbevares sikret mod tyveri og hærværk samt brand, oversvømmelse og lignende miljømæssige påvirkninger. Stk. 2. Radioaktivt materiale som nævnt i stk. 1 må ikke opbevares sammen med eksplosive, korrosive eller stærkt brandbare stoffer, eller andre stoffer, der kan kompromittere sikkerheden ved opbevaringen.",
      "valid_from": "2018-02-02",
      "valid_to": null
    },
    {
      "provision_ref": "8:33",
      "chapter": "8",
      "section": "33",
      "content": "§ 33. Anlæg til opbevaring af radioaktivt affald må ikke anvendes til andre formål. Sundhedsstyrelsen kan dog godkende, at der opbevares andet affald i anlægget, hvis stråleudsættelsen fra det radioaktive affald er ubetydelig. I disse tilfælde skal det radioaktive affald opbevares i en aflåst enhed i anlægget.",
      "valid_from": "2018-02-02",
      "valid_to": null
    },
    {
      "provision_ref": "8:34",
      "chapter": "8",
      "section": "34",
      "content": "§ 34. Ved indgange til anlæg med brug af radioaktivt materiale, hvis samlede aktivitet er større end 100 gange værdien i bilag 3, skal der være et advarselsskilt for ioniserende stråling efter gældende standard suppleret med teksten ”Radioaktivt materiale”. Advarselsskiltet skal være tydeligt og holdbart.",
      "valid_from": "2018-02-02",
      "valid_to": null
    },
    {
      "provision_ref": "8:35",
      "chapter": "8",
      "section": "35",
      "content": "§ 35. Hvis et anlæg eller område er klassificeret som overvåget område, skal skiltningen som nævnt i § 34 suppleres med teksten »OVERVÅGET OMRÅDE« samt for lukkede radioaktive kilder teksten »Risiko for ekstern bestråling« og for åbne radioaktive kilder teksten »Risiko for intern og ekstern bestråling«.",
      "valid_from": "2018-02-02",
      "valid_to": null
    },
    {
      "provision_ref": "8:36",
      "chapter": "8",
      "section": "36",
      "content": "§ 36. Hvis et anlæg eller område er klassificeret som kontrolleret område, skal skiltningen som nævnt i § 34 suppleres med teksten »KONTROLLERET OMRÅDE« samt for lukkede radioaktive kilder teksten »Risiko for ekstern bestråling« og for åbne radioaktive kilder teksten »Risiko for intern og ekstern bestråling«.",
      "valid_from": "2018-02-02",
      "valid_to": null
    },
    {
      "provision_ref": "8:37",
      "chapter": "8",
      "section": "37",
      "content": "§ 37. Brug af skolekilder i undervisningen skal foregå under konstant vejledning og kontrol af en lærer, der er udpeget af skolens ledelse. Krav til vedkommendes viden, færdigheder og kompetence fremgår af bilag 11.",
      "valid_from": "2018-02-02",
      "valid_to": null
    },
    {
      "provision_ref": "8:38",
      "chapter": "8",
      "section": "38",
      "content": "§ 38. Patienter, der har fået indgivet radioaktivt materiale, skal have vejledning om strålebeskyttelsesmæssige forholdsregler under og efter undersøgelsen eller behandlingen. Stk. 2. Ved behandling skal vejledningen suppleres med skriftlig information.",
      "valid_from": "2018-02-02",
      "valid_to": null
    },
    {
      "provision_ref": "8:39",
      "chapter": "8",
      "section": "39",
      "content": "§ 39. Ved undersøgelse eller behandling af en patient med radioaktivt materiale skal forholdsregler til strålebeskyttelse planlægges under anvendelse af følgende dosisbindinger: 1) Ved undersøgelse: 1 mSv effektiv dosis for enhver pårørende. 2) Ved behandling: 1 mSv effektiv dosis for pårørende børn, 3 mSv effektiv dosis for pårørende under 60 år og 15 mSv effektiv dosis for pårørende over 60 år. Stk. 2. For forældre, der medvirker ved pasningen af deres eget syge barn, kan højere dosisbindinger være berettiget. Disse fastsættes i givet fald af den medicinsk-fysiske ekspert. Benyttelse af højere dosisbindinger skal kunne dokumenteres.",
      "valid_from": "2018-02-02",
      "valid_to": null
    },
    {
      "provision_ref": "8:40",
      "chapter": "8",
      "section": "40",
      "content": "§ 40. Patienter, der har undergået undersøgelse eller behandling med radioaktivt materiale, må først hjemsendes, når de ikke kan give anledning til en effektiv dosis, der er større end 0,1 mSv til enkeltpersoner i befolkningen.",
      "valid_from": "2018-02-02",
      "valid_to": null
    },
    {
      "provision_ref": "8:41",
      "chapter": "8",
      "section": "41",
      "content": "§ 41. Personer med ansvar for dyr, der har fået indgivet radioaktivt materiale, skal have skriftlig vejledning om strålebeskyttelsesmæssige forholdsregler i forbindelse med bestrålingen.",
      "valid_from": "2018-02-02",
      "valid_to": null
    },
    {
      "provision_ref": "8:42",
      "chapter": "8",
      "section": "42",
      "content": "§ 42. Dyr, der har fået indgivet radioaktivt materiale, må først hjemsendes, når de ikke kan give anledning til en effektiv dosis, der er større end 0,1 mSv til enkeltpersoner i befolkningen.",
      "valid_from": "2018-02-02",
      "valid_to": null
    },
    {
      "provision_ref": "9:43",
      "chapter": "9",
      "section": "43",
      "content": "§ 43. Lukkede radioaktive kilder skal være certificeret og testet, herunder lækageprøvet, i henhold til den til enhver tid gældende standard for typen af strålekilde.",
      "valid_from": "2018-02-02",
      "valid_to": null
    },
    {
      "provision_ref": "9:44",
      "chapter": "9",
      "section": "44",
      "content": "§ 44. Producenten eller leverandøren skal sikre, at højaktive lukkede radioaktive kilder er identificeret og mærket. Identifikation og mærkning skal være tydelig og holdbar. Stk. 2. Identifikationen skal bestå af et entydigt nummer, der er indgraveret eller præget på strålekilden, hvis det er praktisk muligt. Stk. 3. Strålekilden skal endvidere være mærket med advarsel om strålingsfaren, hvis det er praktisk muligt.",
      "valid_from": "2018-02-02",
      "valid_to": null
    },
    {
      "provision_ref": "9:45",
      "chapter": "9",
      "section": "45",
      "content": "§ 45. Producenten skal for højaktive lukkede radioaktive kilder sikre dokumentation af strålekilden og beholderen. Dokumentationen skal omfatte fotografier af typen af strålekilde og beholder.",
      "valid_from": "2018-02-02",
      "valid_to": null
    },
    {
      "provision_ref": "9:46",
      "chapter": "9",
      "section": "46",
      "content": "§ 46. Virksomheder, der anvender højaktive lukkede radioaktive kilder, skal sikre, at den enkelte strålekilde ledsages af dokumentation, der omfatter fotografier af strålekilde, beholder og andet udstyr, herunder transportemballage.",
      "valid_from": "2018-02-02",
      "valid_to": null
    },
    {
      "provision_ref": "9:47",
      "chapter": "9",
      "section": "47",
      "content": "§ 47. Beholdere til lukkede radioaktive kilder skal være tydeligt og holdbart mærket med: 1) symbol for ioniserende stråling efter gældende standard suppleret med teksten »Radioaktivitet«, 2) radionuklid og aktivitet på en given dato, 3) for højaktive lukkede radioaktive kilder om muligt strålekildens entydige nummer indgraveret eller præget, 4) beholderens typebetegnelse og serienummer og 5) producent.",
      "valid_from": "2018-02-02",
      "valid_to": null
    },
    {
      "provision_ref": "9:48",
      "chapter": "9",
      "section": "48",
      "content": "§ 48. Lukkede radioaktive kilder og tilhørende udstyr skal ledsages af en letforståelig brugsvejledning.",
      "valid_from": "2018-02-02",
      "valid_to": null
    },
    {
      "provision_ref": "9:49",
      "chapter": "9",
      "section": "49",
      "content": "§ 49. Anvendelse eller håndtering af lukkede radioaktive kilder skal foregå på en sådan måde, at direkte berøring af strålekilden undgås.",
      "valid_from": "2018-02-02",
      "valid_to": null
    },
    {
      "provision_ref": "9:50",
      "chapter": "9",
      "section": "50",
      "content": "§ 50. Hvis strålefeltet er kollimeret, skal det sikres, at kun personer, der undersøges eller behandles eller gennemgår ikke-medicinsk billeddannelse, udsættes for den direkte nyttestråling. Stk. 2. Arbejdstagere, omsorgspersoner og hjælpere skal beskyttes mod spredt stråling.",
      "valid_from": "2018-02-02",
      "valid_to": null
    },
    {
      "provision_ref": "9:51",
      "chapter": "9",
      "section": "51",
      "content": "§ 51. Mobile lukkede radioaktive kilder med aktivitet større end værdien i bilag 3, der er uden for deres opbevaringssted, må ikke være tilgængelige for uvedkommende.",
      "valid_from": "2018-02-02",
      "valid_to": null
    },
    {
      "provision_ref": "9:52",
      "chapter": "9",
      "section": "52",
      "content": "§ 52. Særlige krav ved industriel radiografi og brachyterapi samt til anlæg til industriel radiografi og blodbestråling fremgår af bilag 12.",
      "valid_from": "2018-02-02",
      "valid_to": null
    },
    {
      "provision_ref": "9:53",
      "chapter": "9",
      "section": "53",
      "content": "§ 53. Lukkede radioaktive kilder, hvis aktivitet er større end 100 gange værdien i bilag 3, samt, hvor relevant, tilhørende anlæg og udstyr skal efterses med de intervaller, der er angivet i stk. 2-5. Stk. 2. For lukkede radioaktive kilder i sikringsgruppe A og B, jf. bilag 6, må intervallet mellem eftersyn ikke være længere end 13 måneder. Stk. 3. For lukkede radioaktive kilder i sikringsgruppe C, jf. bilag 6, må intervallet mellem eftersyn ikke være længere end 25 måneder. Stk. 4. For mobile ikke-højaktive lukkede radioaktive kilder må intervallet mellem eftersyn ikke være længere end 25 måneder. Stk. 5. For andre ikke-højaktive lukkede radioaktive kilder end de, der er nævnt i stk. 4, må intervallet mellem eftersyn ikke være længere end 61 måneder. Stk. 6. Stk. 1-5 gælder ikke lukkede radioaktive kilder, der er erklæret radioaktivt affald. Anlæg og udstyr, der benyttes til opbevaring af radioaktivt affald, skal efterses, hvis Sundhedsstyrelsen fastsætter dette.",
      "valid_from": "2018-02-02",
      "valid_to": null
    },
    {
      "provision_ref": "9:54",
      "chapter": "9",
      "section": "54",
      "content": "§ 54. Ved eftersyn i henhold til § 53 skal det sikres, at de lukkede radioaktive kilder, anlæg og udstyr er i god og teknisk forsvarlig stand og overholder de sikkerhedsmæssige bestemmelser i denne bekendtgørelse, bekendtgørelsen om ioniserende stråling og strålebeskyttelse samt eventuelle vilkår, som Sundhedsstyrelsen har fastsat. Stk. 2. For højaktive lukkede radioaktive kilder skal eftersynet omfatte en lækageprøvning i henhold til internationale standarder.",
      "valid_from": "2018-02-02",
      "valid_to": null
    },
    {
      "provision_ref": "9:55",
      "chapter": "9",
      "section": "55",
      "content": "§ 55. Hvis der ved eftersynet i henhold til § 53 konstateres alvorlige fejl ved lukkede radioaktive kilder, anlæg eller udstyr, der kan medføre utilsigtet bestråling af personer, skal eftersynsvirksomheden straks sende indberetning til Sundhedsstyrelsen herom.",
      "valid_from": "2018-02-02",
      "valid_to": null
    },
    {
      "provision_ref": "9:56",
      "chapter": "9",
      "section": "56",
      "content": "§ 56. Virksomheden skal opbevare eftersynsrapporten for det senest udførte eftersyn i henhold til § 53. Navnet på eftersynsvirksomheden samt den person, der har udført eftersynet, skal fremgå af eftersynsrapporten. Stk. 2. For højaktive lukkede radioaktive kilder skal en kopi af eftersynsrapporten sendes til Sundhedsstyrelsen straks efter eftersynet.",
      "valid_from": "2018-02-02",
      "valid_to": null
    },
    {
      "provision_ref": "9:57",
      "chapter": "9",
      "section": "57",
      "content": "§ 57. Lukkede radioaktive kilder skal være forsynet med oplysning om dato for sidste eftersyn og seneste dato for næste eftersyn, jf. dog stk. 2. Mærkningen skal være tydelig og holdbar. Stk. 2. Hvis oplysning om eftersynsdatoer ved mærkning af strålekilden ikke er praktisk muligt, skal oplysning om datoerne sikres på anden vis og således, at oplysningen er let tilgængelig for alle, der anvender og håndterer strålekilden.",
      "valid_from": "2018-02-02",
      "valid_to": null
    },
    {
      "provision_ref": "9:58",
      "chapter": "9",
      "section": "58",
      "content": "§ 58. Anlæg og udstyr, der kræver periodisk eftersyn, skal være tydeligt og holdbart mærket med oplysning om dato for sidste eftersyn og seneste dato for næste eftersyn.",
      "valid_from": "2018-02-02",
      "valid_to": null
    },
    {
      "provision_ref": "9:59",
      "chapter": "9",
      "section": "59",
      "content": "§ 59. Anvendelse og håndtering af højaktive lukkede radioaktive kilder uden for beholder skal foregå i anlæg. Stk. 2. Hvis de undersøgte emners størrelse eller lignende forhold ikke tillader, at anvendelse eller håndtering foregår i anlæg, skal arbejdet foregå på særligt indrettede pladser under tilstedeværelse af mindst to personer, hvoraf mindst den ene skal have viden, færdigheder og kompetencer, som angivet i bilag 11.",
      "valid_from": "2018-02-02",
      "valid_to": null
    },
    {
      "provision_ref": "9:60",
      "chapter": "9",
      "section": "60",
      "content": "§ 60. Ved brug af højaktive lukkede radioaktive kilder uden for beholder skal der benyttes akustisk dosishastighedsalarm. Hvor det er relevant, skal dosishastighedsalarmen være personbåret. Stk. 2. Ved arbejde på steder, hvor det er vanskeligt at høre en akustisk dosishastighedsalarm, skal der benyttes kompenserende løsninger, f.eks. en vibrerende dosishastighedsalarm.",
      "valid_from": "2018-02-02",
      "valid_to": null
    },
    {
      "provision_ref": "9:61",
      "chapter": "9",
      "section": "61",
      "content": "§ 61. Efter enhver anvendelse eller håndtering af højaktive lukkede radioaktive kilder skal det med et måleudstyr kontrolleres, at strålekilden er sikret i den skærmede position.",
      "valid_from": "2018-02-02",
      "valid_to": null
    },
    {
      "provision_ref": "10:62",
      "chapter": "10",
      "section": "62",
      "content": "§ 62. Brug af åbne radioaktive kilder, der er omfattet af krav om tilladelse eller underretning, skal foregå i anlæg, der opfylder de indretningsmæssige krav i bilag 13, og skal være i overensstemmelse med de maksimale aktivitetsgrænser, som Sundhedsstyrelsen fastsætter. Stk. 2. Undtaget fra stk. 1 er brug af åbne radioaktive kilder, som Sundhedsstyrelsen har godkendt til gennemførelse i en anden type anlæg end de, som er nævnt i bilag 13, eller uden for anlæg. I disse tilfælde fastsætter Sundhedsstyrelsen krav til brugen og til indretningen af eventuelle anlæg. Stk. 3. Særlige krav ved brug af Br-82 til lækagesporing på rørinstallationer fremgår af bilag 14.",
      "valid_from": "2018-02-02",
      "valid_to": null
    },
    {
      "provision_ref": "10:63",
      "chapter": "10",
      "section": "63",
      "content": "§ 63. Ved brug af åbne radioaktive kilder, herunder udstyr, skal følgende instrukser forefindes: 1) Instruks om brug af åbne radioaktive kilder. 2) Instruks om bortskaffelse af radioaktivt affald. 3) Instruks til rengøringspersonale, hvor relevant. 4) Instruks om forholdsregler ved uheld.",
      "valid_from": "2018-02-02",
      "valid_to": null
    },
    {
      "provision_ref": "10:64",
      "chapter": "10",
      "section": "64",
      "content": "§ 64. Beholdere med åbne radioaktive kilder skal være tydeligt og holdbart mærket med: 1) symbol for ioniserende stråling efter gældende standard suppleret med teksten »Radioaktivitet«, 2) radionuklid og aktivitet på en given dato, 3) fysisk og kemisk form og 4) relevant kontaktperson.",
      "valid_from": "2018-02-02",
      "valid_to": null
    },
    {
      "provision_ref": "10:65",
      "chapter": "10",
      "section": "65",
      "content": "§ 65. Brug af åbne radioaktive kilder skal foregå, så forurening af personer, genstande, herunder udstyr, overflader, omgivelser og miljø, samt risikoen herfor, holdes så lav som med rimelighed opnåeligt. Stk. 2. Arbejdstagere skal bære passende beskyttelsesudstyr, der minimerer risikoen for forurening af kroppen. Stk. 3. Ved risiko for dannelse af luftbåret radioaktivt materiale skal der iværksættes foranstaltninger til minimering af det luftbårne radioaktive materiale. Stk. 4. Der skal træffes foranstaltninger til begrænsning af risikoen for spredning af åbne radioaktive kilder fra patienter og dyr, der har fået indgivet radioaktivt materiale.",
      "valid_from": "2018-02-02",
      "valid_to": null
    },
    {
      "provision_ref": "10:66",
      "chapter": "10",
      "section": "66",
      "content": "§ 66. Før og efter ophold i type A eller type B isotoplaboratorier skal kitler og fodtøj skiftes i forrummet eller overgangszonen til anlægget.",
      "valid_from": "2018-02-02",
      "valid_to": null
    },
    {
      "provision_ref": "10:67",
      "chapter": "10",
      "section": "67",
      "content": "§ 67. Egnet udstyr til kontrolmåling for forurening med åbne radioaktive kilder og, hvis relevant, måling af dosishastighed skal være tilgængeligt.",
      "valid_from": "2018-02-02",
      "valid_to": null
    },
    {
      "provision_ref": "10:68",
      "chapter": "10",
      "section": "68",
      "content": "§ 68. Grænseværdier for forurening af personer, overflader og genstande, herunder udstyr, fremgår af bilag 5. Stk. 2. Sundhedsstyrelsen kan fastsætte andre grænseværdier for konkrete radionuklider end de værdier, der er angivet i bilag 5.",
      "valid_from": "2018-02-02",
      "valid_to": null
    },
    {
      "provision_ref": "10:69",
      "chapter": "10",
      "section": "69",
      "content": "§ 69. Ved brug af åbne radioaktive kilder skal der løbende udføres kontrolmålinger af personer, overflader og genstande, herunder udstyr, for forurening med radioaktivt materiale, samt udføres kontrolmålinger af personer, der forlader, og genstande, herunder udstyr, der fjernes fra, et anlæg. Kontrolmålingerne skal være tilpasset art og omfang af brugen. Stk. 2. Forurenede personer, overflader og genstande, herunder udstyr, skal rengøres hurtigst muligt, og rengøringen skal fortsættes, så længe den giver effektiv aktivitetsreduktion. Tilbageværende forurening må ikke være større end værdierne i bilag 5 eller værdier, som Sundhedsstyrelsen fastsætter i henhold til § 68, stk. 2. Stk. 3. Hvis forureningen af en overflade ikke kan bringes under grænseværdien, skal den forurenede overflade afskærmes eller om nødvendigt udskiftes.",
      "valid_from": "2018-02-02",
      "valid_to": null
    },
    {
      "provision_ref": "10:70",
      "chapter": "10",
      "section": "70",
      "content": "§ 70. Virksomheden skal kunne dokumentere de udførte kontrolmålinger, jf. § 69. Dokumentationen skal være tilpasset art og omfang af brugen, og den skal opbevares i mindst 5 år.",
      "valid_from": "2018-02-02",
      "valid_to": null
    },
    {
      "provision_ref": "10:71",
      "chapter": "10",
      "section": "71",
      "content": "§ 71. Inden undersøgelse eller behandling med åbne radioaktive kilder skal aktiviteten af strålekilden bestemmes. Stk. 2. Inden undersøgelse eller behandling med åbne radioaktive kilder af patienter, der ammer, skal det besluttes, om det er nødvendigt med midlertidigt eller permanent ophør med amningen.",
      "valid_from": "2018-02-02",
      "valid_to": null
    },
    {
      "provision_ref": "11:72",
      "chapter": "11",
      "section": "72",
      "content": "§ 72. Højaktive lukkede radioaktive kilder skal kategoriseres i en af sikringsgrupperne A, B eller C som angivet i bilag 6. Stk. 2. Sundhedsstyrelsen kan ud fra en vurdering af en højaktiv lukket radioaktiv kilde og typen af brug kategorisere en strålekilde i en anden sikringsgruppe.",
      "valid_from": "2018-02-02",
      "valid_to": null
    },
    {
      "provision_ref": "11:73",
      "chapter": "11",
      "section": "73",
      "content": "§ 73. For højaktive lukkede radioaktive kilder skal der udpeges en sikringsansvarlig. Stk. 2. Den sikringsansvarlige skal overvåge og medvirke til at gennemføre de sikringsforanstaltninger, der fremgår af sikringsplanen, jf. §§ 75, 76 og 77. Stk. 3. Den sikringsansvarlige skal have viden, færdigheder og kompetencer om strålebeskyttelse og sikring tilpasset art og omfang af risikoen forbundet med strålekilden og typen af brug. Stk. 4. Den sikringsansvarliges viden, færdigheder og kompetencer skal ajourføres efter behov, dog med højst 5 års mellemrum.",
      "valid_from": "2018-02-02",
      "valid_to": null
    },
    {
      "provision_ref": "11:74",
      "chapter": "11",
      "section": "74",
      "content": "§ 74. For højaktive lukkede radioaktive kilder i sikringsgruppe A og B skal der udfærdiges en sårbarhedsvurdering, der skal godkendes af Sundhedsstyrelsen.",
      "valid_from": "2018-02-02",
      "valid_to": null
    },
    {
      "provision_ref": "11:75",
      "chapter": "11",
      "section": "75",
      "content": "§ 75. For højaktive lukkede radioaktive kilder i sikringsgruppe A skal der på baggrund af sårbarhedsvurderingen etableres en sikringsplan. Stk. 2. Sikringsplanen skal omfatte følgende elementer: 1) Procedure for, hvordan det mindst én gang dagligt kontrolleres, at strålekilden er i virksomhedens besiddelse og ikke er manipuleret af uvedkommende. Der skal føres protokol over disse kontroller. 2) Et system for adgangskontrol bestående af mindst to identitetskontroller til sikring af, at uvedkommende ikke kan få adgang til området med strålekilden. 3) Et system til sikring af, at indtrængen af uvedkommende til området med strålekilden eller uretmæssig fjernelse af strålekilden umiddelbart detekteres og vurderes, og at der i tilfælde af uvedkommendes indtrængen omgående indsættes ressourcer, der er tilstrækkelige til at imødegå yderligere indtrængen eller uretmæssig fjernelse af strålekilden. 4) Mindst to tekniske sikringsbarrierer til sikring af, at strålekilden ikke kan blive fjernet, før indsatspersonale når frem. 5) Procedure for udvælgelse og vurdering af personer med selvstændig adgang til strålekilden og følsom information. Vurderingen skal gentages regelmæssigt. 6) Foranstaltninger til sikring af, at følsom information om sikringsmæssige forhold identificeres og ikke videregives til uvedkommende. 7) Procedure for indhentning af tavshedserklæringer fra personer med adgang til informationen, der er nævnt i nr. 6. 8) Kommunikationssystem til sikring af, at relevante ansvarlige personer fra virksomheden øjeblikkeligt bliver kontaktet i forbindelse med tyveri, utilsigtet adgang, misbrug eller lignende. Systemet skal indeholde mindst to forskellige typer af kommunikation. 9) Forskellige sikringsniveauer, der kan aktiveres på baggrund af det aktuelle trusselsbillede.",
      "valid_from": "2018-02-02",
      "valid_to": null
    },
    {
      "provision_ref": "11:76",
      "chapter": "11",
      "section": "76",
      "content": "§ 76. For højaktive lukkede radioaktive kilder i sikringsgruppe B skal der på baggrund af sårbarhedsvurderingen etableres en sikringsplan. Stk. 2. Sikringsplanen skal omfatte følgende elementer: 1) Procedure for, hvordan det mindst én gang ugentligt kontrolleres, at strålekilden er i virksomhedens besiddelse og ikke er manipuleret af uvedkommende. Der skal føres protokol over disse kontroller. 2) Et system for adgangskontrol bestående af mindst én identitetskontrol til sikring af, at uvedkommende ikke kan få adgang til området med strålekilden. 3) Et system til sikring af, at indtrængen af uvedkommende til området med strålekilden umiddelbart detekteres, og at der i tilfælde af uvedkommendes indtrængen omgående indsættes ressourcer, der med stor sandsynlighed er tilstrækkelige til at imødegå yderligere indtrængen eller uretmæssig fjernelse af strålekilden. 4) To tekniske sikringsbarrierer, der minimerer sandsynligheden for, at strålekilden bliver fjernet, før indsatspersonale når frem. 5) Procedure for udvælgelse og vurdering af personer med selvstændig adgang til strålekilden og følsom information. Vurderingen skal gentages regelmæssigt. 6) Foranstaltninger til sikring af, at følsom information om sikringsmæssige forhold identificeres og ikke videregives til uvedkommende. 7) Procedure for indhentning af tavshedserklæringer fra personer med adgang til informationen, der er nævnt i nr. 6. 8) Forskellige sikringsniveauer, der kan aktiveres på baggrund af det aktuelle trusselsbillede.",
      "valid_from": "2018-02-02",
      "valid_to": null
    },
    {
      "provision_ref": "11:77",
      "chapter": "11",
      "section": "77",
      "content": "§ 77. For højaktive lukkede radioaktive kilder i sikringsgruppe C skal der etableres en sikringsplan. Stk. 2. Sikringsplanen skal omfatte følgende elementer: 1) Procedure for, hvordan det mindst én gang månedligt kontrolleres, at strålekilden er i virksomhedens besiddelse og ikke er manipuleret af uvedkommende. Der skal føres protokol over disse kontroller. 2) Et system for adgangskontrol bestående af mindst én identitetskontrol til sikring af, at uvedkommende ikke kan få adgang til området med strålekilden. 3) Mindst én teknisk sikringsbarriere, der reducerer sandsynligheden for fjernelse af strålekilden. 4) Procedure for udvælgelse og vurdering af personer med selvstændig adgang til strålekilden og følsom information. 5) Foranstaltninger til sikring af, at følsom information om strålekilden og om sikringsmæssige forhold ikke videregives til uvedkommende.",
      "valid_from": "2018-02-02",
      "valid_to": null
    },
    {
      "provision_ref": "11:78",
      "chapter": "11",
      "section": "78",
      "content": "§ 78. Sikringsplaner i henhold til §§ 75-77, der omfatter mobile højaktive lukkede radioaktive kilder, der anvendes eller håndteres uden for anlæg, skal indeholde kompenserende foranstaltninger, som skal iværksættes, når det under anvendelse, håndtering eller transport af strålekilden ikke er muligt at opfylde de krav til sikring af højaktive lukkede radioaktive kilder, som den pågældende sikringsplan ellers fastsætter.",
      "valid_from": "2018-02-02",
      "valid_to": null
    },
    {
      "provision_ref": "11:79",
      "chapter": "11",
      "section": "79",
      "content": "§ 79. Sikringsplanerne i henhold til §§ 75 og 76 og kompenserende foranstaltninger i henhold til § 78 skal godkendes af Sundhedsstyrelsen. Stk. 2. Sikringsplanerne i henhold til §§ 75-77 skal være etableret inden anskaffelse af højaktive lukkede radioaktive kilder. Stk. 3. Sikringsplanerne i henhold til §§ 75-77 må ikke offentliggøres, og det skal sikres, at de ikke kan komme til uvedkommendes kendskab.",
      "valid_from": "2018-02-02",
      "valid_to": null
    },
    {
      "provision_ref": "11:80",
      "chapter": "11",
      "section": "80",
      "content": "§ 80. Sikringsforanstaltninger må ikke kompromittere strålebeskyttelsen og må ikke udgøre en hindring for en indsats i nødsituationer.",
      "valid_from": "2018-02-02",
      "valid_to": null
    },
    {
      "provision_ref": "11:81",
      "chapter": "11",
      "section": "81",
      "content": "§ 81. Der skal etableres en beredskabsplan, der skal omfatte en alarmeringsplan og forholdsregler i tilfælde af: 1) ulykker, uheld og hændelser med højaktive lukkede radioaktive kilder, herunder bortkomst, 2) brand, oversvømmelse, jordskælv, strømafbrydelse m.v. og 3) trusler om eller gennemførte kriminelle handlinger. Stk. 2. Beredskabsplaner for højaktive lukkede radioaktive kilder i sikringsgruppe A skal godkendes af Sundhedsstyrelsen inden anskaffelse af strålekilder.",
      "valid_from": "2018-02-02",
      "valid_to": null
    },
    {
      "provision_ref": "11:82",
      "chapter": "11",
      "section": "82",
      "content": "§ 82. Sårbarhedsvurderinger, sikrings- og beredskabsplaner skal løbende vedligeholdes.",
      "valid_from": "2018-02-02",
      "valid_to": null
    },
    {
      "provision_ref": "11:83",
      "chapter": "11",
      "section": "83",
      "content": "§ 83. Sundhedsstyrelsen kan ud fra en vurdering af radionuklid, aktivitet og typen af brug m.v. kategorisere åbne radioaktive kilder i sikringsgrupper svarende til sikringsgruppe A, B eller C, jf. bilag 6. I så fald skal sikrings- og beredskabsforanstaltningerne svare til de krav, der gælder for højaktive lukkede radioaktive kilder i samme sikringsgruppe.",
      "valid_from": "2018-02-02",
      "valid_to": null
    },
    {
      "provision_ref": "12:84",
      "chapter": "12",
      "section": "84",
      "content": "§ 84. Klager over afgørelser, der er truffet af Sundhedsstyrelsen i henhold til denne bekendtgørelse, kan kun indbringes for sundhedsministeren, hvis klagen vedrører retlige spørgsmål, jf. strålebeskyttelseslovens § 25.",
      "valid_from": "2018-02-02",
      "valid_to": null
    },
    {
      "provision_ref": "12:85",
      "chapter": "12",
      "section": "85",
      "content": "§ 85. Medmindre højere straf er forskyldt efter anden lovgivning, straffes med bøde eller fængsel indtil 1 år den virksomhed, der: 1) overtræder § 3, § 4, § 14, stk. 1, §§ 15-18, § 19, stk. 1 og 2, §§ 20-22, §§ 24, 28 eller 29, § 31, stk. 1, stk. 2, 2. pkt., eller stk. 3-5, § 32, § 33, 1. eller 3. pkt., §§ 34-38, § 39, stk. 2, 3. pkt., §§ 40-48, 50 eller 51, § 53, stk. 1-5, §§ 54-61, § 62, stk. 1, §§ 63-67 eller §§ 69-71, § 72, stk. 1, § 79, stk. 3, § 81, stk. 1, § 82, bestemmelserne i bilag 12, jf. § 52, eller bestemmelserne i bilag 14, jf. § 62, stk. 3, 2) påbegynder brug af radioaktivt materiale eller stråleudsættelse uden tilladelse fra Sundhedsstyrelsen eller uden underretning til Sundhedsstyrelsen, jf. §§ 5-7, 3) tilsidesætter vilkår fastsat af Sundhedsstyrelsen i en tilladelse eller i forbindelse med en underretning i henhold til §§ 5-7, 4) opbevarer forbrugerprodukter uden tilladelse fra Sundhedsstyrelsen eller uden underretning til Sundhedsstyrelsen, uden at kriterierne i § 9, stk. 2, for undtagelse fra krav om tilladelse eller underretning er opfyldt, 5) frigiver radioaktivt materiale, bygninger, anlæg eller grunde uden Sundhedsstyrelsens godkendelse, jf. § 10, stk. 2 og 3, § 11, stk. 2, og § 12, stk. 2, 6) tilsidesætter vilkår fastsat af Sundhedsstyrelsen i en godkendelse til frigivelse i henhold til § 10, stk. 2 eller 3, § 11, stk. 2, eller § 12, stk. 2, 7) frigiver radioaktivt materiale, anlæg, der ikke er registreringspligtige, eller genstande, herunder udstyr, hvis frigivelse ikke kræver Sundhedsstyrelsens godkendelse i henhold til § 10, stk. 2, eller § 11, stk. 2, uden at kriterierne for frigivelsen i § 10, stk. 1, eller § 11, stk. 1, er opfyldt, eller uden at kunne dokumentere dette, jf. § 13, stk. 2, 8) tilsidesætter vilkår fastsat af Sundhedsstyrelsen i forbindelse med en godkendelse i henhold til § 14, stk. 2, § 24, § 33, 2. pkt., 9) lader udføre medicinske bestrålinger uden at den klinisk ansvarlige sundhedsperson opfylder kravene til viden, færdigheder og kompetencer i bilag 10, jf. § 26, stk. 1, eller krav fastsat af Sundhedsstyrelsen i henhold til § 26, stk. 2, 10) beskæftiger en ekstern stråleudsat arbejdstager med brug af strålekilder, uden at denne opfylder kravene i bilag 11, jf. § 27, stk. 1, 11) undlader at sikre, at en ekstern stråleudsat arbejdstagers viden, færdigheder og kompetencer, ajourføres i overensstemmelse med kravet i § 27, stk. 2, hvis pågældende beskæftiges med brug af højaktive lukkede radioaktive kilder, 12) ved fastsættelse af forholdsregler til strålebeskyttelse i medfør af § 39 undlader at anvende de dosisbindinger, der er nævnt i bestemmelsens stk.1, eller der er fastsat af den medicinsk-fysiske ekspert, jf. § 39, stk. 2, 13) undlader at lade efterse anlæg og udstyr, der benyttes til opbevaring af radioaktivt affald efter Sundhedsstyrelsens fastsættelse af krav herom i henhold til § 53, stk. 6, 14) overtræder krav fastsat af Sundhedsstyrelsen i henhold til § 62, stk. 2, 2. pkt., 15) i forhold til højaktive lukkede radioaktive kilder eller åbne radioaktive kilder, som Sundhedsstyrelsen i henhold til § 83 har kategoriseret som svarende til sikringsgruppe A, B eller C, undlader at udpege en sikringsansvarlig eller anvender en sikringsansvarlig, der ikke har tilstrækkelig viden, færdigheder og kompetencer, jf. § 73, stk. 1 og 3, 16) i forhold til højaktive lukkede radioaktive kilder i sikringsgruppe A eller B eller åbne radioaktive kilder, som Sundhedsstyrelsen i henhold til § 83 har kategoriseret som svarende til sikringsgruppe A eller B, undlader rettidigt at etablere en sårbarhedsvurdering og en sikringsplan, som er godkendt af Sundhedsstyrelsen, jf. §§ 74-76, og, hvor relevant, § 78, sammenholdt med § 79, stk. 1 og 2, 17) i forhold til højaktive lukkede radioaktive kilder i sikringsgruppe C eller åbne radioaktive kilder, som Sundhedsstyrelsen i henhold til § 83 har kategoriseret som svarende til sikringsgruppe C, undlader rettidigt at etablere en sikringsplan, jf. § 77 sammenholdt med § 79, stk. 2, 18) i forhold til mobile højaktive lukkede radioaktive kilder i sikringsgruppe C eller åbne radioaktive kilder i samme sikringsgruppe, som Sundhedsstyrelsen i henhold til § 83 har kategoriseret som svarende til sikringsgruppe C, og som skal transporteres, undlader rettidigt at etablere kompenserende foranstaltninger, som er godkendt af Sundhedsstyrelsen, jf. § 78, sammenholdt med § 79, stk. 1 og 2, 19) i forhold til højaktive lukkede radioaktive kilder eller åbne radioaktive kilder, som Sundhedsstyrelsen i henhold til § 83 har kategoriseret som svarende til sikringsgruppe A, B eller C, undlader rettidigt at iværksætte alle praktiske foranstaltninger til gennemførelse af sikringsplanerne i henhold til §§ 74-76 og, hvor relevant, § 78, jf. § 79, stk. 2, eller 20) i forhold til højaktive lukkede radioaktive kilder i sikringsgruppe A eller åbne radioaktive kilder, som Sundhedsstyrelsen i henhold til § 83 har kategoriseret som svarende til sikringsgruppe A, undlader rettidigt at etablere en beredskabsplan, der er godkendt af Sundhedsstyrelsen, jf. § 81, stk. 2. Stk. 2. Medmindre højere straf er forskyldt efter anden lovgivning, straffes med bøde eller fængsel indtil 1 år den arbejdsgiver, der: 1) beskæftiger en stråleudsat arbejdstager med brug af strålekilder, uden at denne opfylder kravene i bilag 11, jf. § 27, stk. 1, eller 2) undlader at sikre, at en stråleudsat arbejdstagers viden, færdigheder og kompetencer, ajourføres i overensstemmelse med kravet i § 27, stk. 2, hvis pågældende beskæftiges med brug af højaktive lukkede radioaktive kilder. Stk. 3. Ved særligt skærpende omstændigheder kan straffen stige til fængsel i indtil 2 år. Stk. 4. Det skal ved strafudmåling efter stk. 3 anses for en særligt skærpende omstændighed, 1) at der ved overtrædelsen er opnået eller tilsigtet opnået en økonomisk fordel for den pågældende selv eller andre, eller 2) at overtrædelsen er begået forsætligt eller ved grov uagtsomhed. Stk. 5. Der kan pålægges selskaber m.v. (juridiske personer) strafansvar efter reglerne i straffelovens 5. kapitel.",
      "valid_from": "2018-02-02",
      "valid_to": null
    },
    {
      "provision_ref": "13:86",
      "chapter": "13",
      "section": "86",
      "content": "§ 86. Bekendtgørelsen træder i kraft den 6. februar 2018.",
      "valid_from": "2018-02-02",
      "valid_to": null
    },
    {
      "provision_ref": "13:87",
      "chapter": "13",
      "section": "87",
      "content": "§ 87. En tilladelse, der er udstedt i henhold til lov om brug m.v. af radioaktive stoffer, jf. lov nr. 94 af 31. marts 1953, og regler fastsat i medfør af loven, for brug eller stråleudsættelse omfattet af denne bekendtgørelse, bevarer sin gyldighed, indtil andet bestemmes af Sundhedsstyrelsen, jf. dog stk. 2 og 3. Eventuelle vilkår fastsat af Sundhedsstyrelsen i tilladelsen vil fortsat finde anvendelse, indtil Sundhedsstyrelsen bestemmer andet. Stk. 2. Er en tilladelse, der er omtalt i stk. 1, udstedt for en brug eller stråleudsættelse, der er underlagt krav om underretning efter denne bekendtgørelse, vil tilladelsen fra den 6. februar 2018 blive anset som underretning. Eventuelle vilkår fastsat af Sundhedsstyrelsen i tilladelsen vil fortsat finde anvendelse, indtil Sundhedsstyrelsen bestemmer andet. Stk. 3. Er en tilladelse, der er omtalt i stk. 1, udstedt for en brug eller stråleudsættelse, der hverken er underlagt krav om tilladelse eller krav om underretning efter denne bekendtgørelse, bortfalder tilladelsen fra den 6. februar 2018.",
      "valid_from": "2018-02-02",
      "valid_to": null
    },
    {
      "provision_ref": "13:88",
      "chapter": "13",
      "section": "88",
      "content": "§ 88. Udsættelse for radon på arbejdspladser, som er påbegyndt inden den 6. februar 2018, kan midlertidigt fortsætte uden tilladelse eller underretning, jf. § 6, nr. 6, og § 7, nr. 2, dog skal ansøgning om tilladelse indgives eller underretning ske inden den 1. september 2019. Sundhedsstyrelsen kan i disse tilfælde, i perioden indtil ansøgningen om tilladelse er afgjort eller underretningen er modtaget, fastsætte sådanne krav, som Sundhedsstyrelsen anser for nødvendige med hensyn til strålebeskyttelse.",
      "valid_from": "2018-02-02",
      "valid_to": null
    },
    {
      "provision_ref": "13:89",
      "chapter": "13",
      "section": "89",
      "content": "§ 89. Kravet i § 16, stk. 3, om, at nærmere betegnede forhold skal opføres i en fortegnelse for en bagudrettet 5-årig periode, finder først anvendelse fra 6. februar 2023. Inden dette tidspunkt skal fortegnelsen omfatte oplysninger om de pågældende forhold pr. 6. februar 2018, idet disse løbende opdateres og dokumenteres i fortegnelsen. 1. og 2. pkt. gælder tilsvarende i forhold til kravet i § 19, stk. 1, om, at nærmere betegnede forhold skal kunne dokumenteres for en bagudrettet 5-årig periode.",
      "valid_from": "2018-02-02",
      "valid_to": null
    }
  ],
  "definitions": []
}
