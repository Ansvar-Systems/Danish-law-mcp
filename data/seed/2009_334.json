{
  "id": "2009:334",
  "type": "statute",
  "title": "Bekendtgørelse om veterinærkontrol ved indførsel af avlsmateriale og animalske nonfood produkter m.v.",
  "short_name": "BEK H#LOKDOK04",
  "status": "in_force",
  "issued_date": "2009-04-30",
  "url": "https://www.retsinformation.dk/eli/lta/2009/334/xml",
  "description": "Retsinformation source. DocumentId=AH003352; AccessionNumber=B20090033405; Characters preserved in NFC; ASCII fallback used only for key/file generation.",
  "provisions": [
    {
      "provision_ref": "1:1",
      "chapter": "1",
      "section": "1",
      "content": "§ 1. Bekendtgørelsen omfatter enhver form for indførsel i Danmark af avlsmateriale, animalske nonfood produkter samt hø og halm."
    },
    {
      "provision_ref": "1:2",
      "chapter": "1",
      "section": "2",
      "content": "§ 2. Ved veterinærkontrol forstås: 1) For produkter, som modtages ved samhandel, fødevareregionens a) ikke-diskriminerende stikprøvekontrol på bestemmelsesstedet, b) mistankekontrol herunder kontrol under transporten, eller c) skærpede kontrol. 2) For produkter, som returneres fra samhandelslande, fødevareregionens kontrol af virksomhedens modtagekontrol jf. § 34. 3) For produkter, som importeres fra tredjelande, grænsedyrlægens a) kontrol af at partiet er ledsaget af foreskrevne dokumenter, at oplysningerne i dokumenterne svarer til de oplysninger, der fremgår af forhåndsanmeldelsen, samt at oplysningerne i dokumenterne er fyldestgørende (dokumentkontrol), b) kontrol af at der er overensstemmelse mellem partiet og de ledsagende dokumenter (identitetskontrol), og c) kontrol af at produkterne er egnede til det ønskede formål og overholder gældende bestemmelser (fysisk kontrol), herunder simple undersøgelser på grænsekontrolstedet samt eventuelt udtagning af prøver til analyse på Fødevarestyrelsens laboratorier. 4) For ikke-konforme produkter fra tredjelande, som oplagres eller transiteres med henblik på eksport til tredjelande, den dokument- og identitetskontrol samt eventuelle fysiske kontrol, som er nævnt i nr. 3. 5) For produkter, som returneres fra tredjelande, den identitets- og fysiske kontrol, som er nævnt i nr. 3, litra b og c, samt den dokumentkontrol, der er nævnt i §§ 30-33. Stk. 2. Ved indførsel forstås: 1) modtagelse af produkter fra et samhandelsland, 2) import fra tredjelande af produkter til fri omsætning, 3) introduktion af ikke-konforme produkter fra tredjelande til transit eller oplagring, 4) import i henhold til kapitel 8-10 af produkter, som ikke er til fri omsætning, og 5) anløb eller mellemlanding i henhold til kapitel 7 af produkter, som ikke er til fri omsætning. Stk. 3. Ved avlsmateriale forstås sæd, oocytter og embryoner. Stk. 4. Ved animalske nonfood produkter forstås produkter af animalsk oprindelse eller produkter med indhold af produkter af animalsk oprindelse, som ikke er bestemt til menneskeføde. Stk. 5. Ved produkter forstås avlsmateriale, animalske nonfood produkter samt hø og halm. Stk. 6. Ved samhandel forstås modtagelse i Danmark af produkter som, 1) er produceret i et andet EU-land, eller 2) har oprindelse i tredjelande, og som efter veterinærkontrol er frigivet og videresælges fra modtagervirksomheden til et andet samhandelsland. Stk. 7. Ved et samhandelsland forstås et EU-land, Norge, Schweiz, Liechtenstein, Andorra og San Marino samt for produkter baseret på fisk og fiskevarer desuden Færøerne og Island. Disse lande tilsammen betegnes samhandelsområdet. Følgende områder er dog ikke med i samhandelsområdet: 1) Færøerne (produkter baseret på fisk og fiskevarer er dog samhandel) og Grønland i Kongeriget Danmark, 2) Island (produkter baseret på fisk og fiskevarer er dog samhandel), 3) Ceuta og Melilla i Kongeriget Spanien, og 4) oversøiske territorier og – departementer i Republikken Frankrig. Stk. 8. Ved tredjelande forstås lande uden for samhandelsområdet, jf. stk. 7. Stk. 9. Ved grænsedyrlæge forstås en af fødevareregionen ansat embedsdyrlæge ved et grænsekontrolsted. Stk. 10. Ved transit forstås landtransport fra et grænsekontrolsted direkte og uden omladning gennem samhandelsområdet til et andet grænsekontrolsted af ikke-konforme produkter med oprindelse i et tredjeland bestemt til et tredjeland. Stk. 11. Ved ikke-konform oplagring forstås midlertidig placering i veterinært udpeget lager i en frizone eller et toldoplag af ikke-konforme produkter, jf. stk. 19, med oprindelse i et tredjeland bestemt til et tredjeland. Stk. 12. Ved foreskrevet dokument forstås et sundhedscertifikat, handelsdokument eller veterinærdokument, f.eks. en veterinær tillægsattestation eller andet dokument, som kræves i henhold til EU-lovgivningen eller den nationale lovgivning. Stk. 13. Ved CVED forstås et fælles veterinærdokument til brug ved indførsel, som udstedes af grænsekontrollen når veterinærkontrollen er gennemført. Stk. 14. For produkter importeret fra tredjelande forstås ved et parti en mængde produkter af samme type, som er omfattet af samme foreskrevne dokument, hidrører fra samme afsender, transporteres med samme transportmiddel, præsenteres samtidig for veterinærkontrol og er bestemt til samme modtager. Stk. 15. Ved destruktion forstås bortskaffelse ved forbrænding på et godkendt anlæg. Stk. 16. Ved importør forstås en person eller virksomhed hjemmehørende i Danmark, som foranlediger import eller samhandelsmodtagelse af produkter, og som er blevet registreret af Fødevarestyrelsen, jf. § 3. Stk. 17. Ved den ansvarlige for partiet forstås importøren eller en person eller virksomhed hjemmehørende i Danmark, som, bemyndiget af importøren, foranlediger import af et specifikt parti. Stk. 18. Ved konforme produkter forstås produkter, som opfylder gældende lovgivning for import til fri omsætning i EU. Stk. 19. Ved ikke-konforme produkter forstås produkter, som har oprindelse i tredjeland, og som ikke opfylder gældende lovgivning. Stk. 20. Ved modtagevirksomhed forstås en virksomhed, som fysisk modtager produkter ved samhandel eller ved returnering eller foretager en opdeling af et parti produkter, som er modtaget ved samhandel. Stk. 21. Ved kanaliseret import forstås import, hvor dele af veterinærkontrollen af et parti kan foretages på modtagevirksomheden, eller hvor partiet skal sendes fra grænsekontrolstedet til modtagevirksomheden i forseglede transportmidler."
    },
    {
      "provision_ref": "2:3",
      "chapter": "2",
      "section": "3",
      "content": "§ 3. Importører skal registreres hos Fødevarestyrelsen før indførsel af produkter må påbegyndes. Stk. 2. Den i stk. 1 nævnte registrering skal omfatte produktkategori og afsendelsesland. Stk. 3. Ansøgning om registrering skal sendes til fødevareregionen således, at ansøgningen er fødevareregionen i hænde senest fem arbejdsdage (mandag–fredag) før den første indførsel af de registrerede produktkategorier må påbegyndes. Stk. 4. Importørerne skal føre optegnelser over indførte partier med angivelse af 1) dato for indførslen, 2) antal partier, 3) produktkategori, 4) afsender, 5) afsendelsessted, 6 ) modtager og 7) bestemmelsessted. Stk. 5. Importørerne skal opbevare de i stk. 4 nævnte optegnelser i mindst fem år og skal på forlangende forevise optegnelserne for fødevareregionen."
    },
    {
      "provision_ref": "3:4",
      "chapter": "3",
      "section": "4",
      "content": "§ 4. Produkter, som omhandlet i bilag 1, og som modtages ved samhandel, skal være ledsaget af de foreskrevne dokumenter. Stk. 2. Produkter, for hvilke produktions- og markedsføringsreglerne ikke er harmoniseret i EU, må kun modtages efter forudgående tilladelse fra Fødevarestyrelsen. Ansøgning skal fremsendes via den fødevareregion, i hvis område importøren er beliggende."
    },
    {
      "provision_ref": "3:5",
      "chapter": "3",
      "section": "5",
      "content": "§ 5. Modtagevirksomheder skal på anmodning underrette fødevareregionen om modtagelse eller forventet modtagelse af partier af produkter efter fødevareregionens specifikationer."
    },
    {
      "provision_ref": "3:6",
      "chapter": "3",
      "section": "6",
      "content": "§ 6. Importøren skal for hvert parti, som modtages på modtagevirksomheden, som egenkontrol foretage kontrol af, at partiet og de ledsagende foreskrevne dokumenter opfylder gældende lovgivning, samt besigtige partiet. Stk. 2. Importøren skal straks indberette uregelmæssigheder ved partiet til den fødevareregion, hvor modtagevirksomheden er beliggende. Stk. 3. Importøren skal holde produkter omfattet af stk. 2 tilbage, indtil fødevareregionen har truffet afgørelse i sagen."
    },
    {
      "provision_ref": "3:7",
      "chapter": "3",
      "section": "7",
      "content": "§ 7. Importøren skal opbevare de foreskrevne dokumenter, som har ledsaget partiet, i mindst fem år fra modtagelsen af et parti. Dokumenterne skal på forlangende forevises fødevareregionen. Stk. 2. For avlsmateriale skal importøren dog opbevare de foreskrevne dokumenter i mindst to år efter, at den sidste portion avlsmateriale er fraført det godkendte opbevaringssted."
    },
    {
      "provision_ref": "3:8",
      "chapter": "3",
      "section": "8",
      "content": "§ 8. Fødevareregionen foretager ikke-diskriminerende stikprøvekontrol af de modtagne partier produkter. Stk. 2. Ved mistanke om at gældende lovgivning ikke er overholdt, skal fødevareregionen foretage mistankekontrol, herunder kontrol under transporten og kontrol af transportmidlerne. Stk. 3. Hvis der ved den i stk. 1 eller 2 omhandlede kontrol konstateres gentagne uregelmæssigheder ved partier fra samme forarbejdningsanlæg, foretager fødevareregionen skærpet kontrol af efterfølgende partier fra dette forarbejdningsanlæg. Stk. 4. Partier, som underkastes mistankekontrol eller skærpet kontrol, beslaglægges af fødevareregionen."
    },
    {
      "provision_ref": "3:9",
      "chapter": "3",
      "section": "9",
      "content": "§ 9. Hvis det konstateres, at et parti produkter ikke opfylder gældende bestemmelser, beslaglægger fødevareregionen partiet, herunder eventuelle dele af partiet i senere omsætningsled, og træffer afgørelse om, at partiet ikke må omsættes. Stk. 2. Hvis manglerne er konstateret i medfør af § 6 kan fødevareregionen undlade at beslaglægge partiet. Stk. 3. Fødevareregionen påbyder importøren, at 1) partiet returneres inden for en fastsat frist, 2) partiet destrueres inden for en fastsat frist. Stk. 4. Fødevareregionen fastsætter de nærmere vilkår for returnering og destruktion, herunder den dokumentation, som importøren skal fremlægge. Stk. 5. Returnering er betinget af, at fødevareregionen godkender en tilladelse til at returnere partiet, som importøren har indhentet fra den kompetente myndighed i det samhandelsland, hvor forarbejdningsanlægget er beliggende. Tilladelsen fra den kompetente myndighed i samhandelslandet skal indeholde en specifik beskrivelse af den af importøren oplyste afvisningsårsag. Stk. 6. Hvis returnering ikke er mulig, eller hvis fødevareregionens tidsfrist for returnering er overskredet, eller hvis importøren giver sit øjeblikkelige samtykke hertil, skal partiet destrueres. Stk. 7. Destruktion, som nævnt i stk. 3, nr. 2, og stk. 6, skal ske under tilsyn af fødevareregionen."
    },
    {
      "provision_ref": "3:10",
      "chapter": "3",
      "section": "10",
      "content": "§ 10. Fødevareregionen beslaglægger partiet og træffer afgørelse om destruktion inden for en fastsat frist, herunder af eventuelle dele af partiet i senere omsætningsled, hvis det konstateres, at: 1) der i partiet forekommer stoffer, som kan forårsage en af de sygdomme, som er nævnt i bekendtgørelse om lister over smitsomme sygdomme til lov om hold af dyr, eller en zoonose eller et hvilket som helst andet forhold, som kan udgøre en alvorlig fare for menneskers eller dyrs sundhed, eller 2) partiet kommer fra et område, hvor der er mistanke om eller konstateret udbrud af alvorlige smitsomme sygdomme hos mennesker eller dyr. Stk. 2. Fødevareregionen kan beslutte, at stk. 1, nr. 2, ikke gælder for produkter, som er varmebehandlet i hermetisk lukket beholder til en F 0 -værdi på mindst 3,00 (helkonserves). Stk. 3. Fødevareregionen fastsætter de nærmere vilkår for destruktion, herunder den dokumentation, som importøren skal fremlægge. Stk. 4. Destruktion, som nævnt i stk. 1, skal ske under tilsyn af fødevareregionen."
    },
    {
      "provision_ref": "4:11",
      "chapter": "4",
      "section": "11",
      "content": "§ 11. Produkter, som ankommer fra tredjelande, skal føres ind i Danmark på steder, hvor der er oprettet et grænsekontrolsted, jf. bilag 2. Stk. 2. Produkter, der ankommer til et grænsekontrolsted, skal underkastes veterinærkontrol ved dette grænsekontrolsted, før produkterne kan føres ind i EU, jf. dog § 22."
    },
    {
      "provision_ref": "4:12",
      "chapter": "4",
      "section": "12",
      "content": "§ 12. Produkter må ikke indføres eller genindføres fra tredjelande til Danmark, medmindre de har været underkastet veterinærkontrol på et grænsekontrolsted ved samhandelsområdets ydre grænse. Stk. 2. Produkter omfattet af stk. 1, som ikke har været underkastet veterinærkontrol ved EU’s ydre grænse, beslaglægges af fødevareregionen, som påbyder importøren at returnere eller destruere partiet, jf. § 19. Fødevareregionen kan fastsætte vilkår for returneringen eller destruktionen. Stk. 3. Produkter med oprindelse i tredjelande, som i Danmark modtages ved samhandel, er omfattet af de i kapitel 3 anførte bestemmelser."
    },
    {
      "provision_ref": "4:13",
      "chapter": "4",
      "section": "13",
      "content": "§ 13. Produkter, som omhandlet i bilag 1, og som indføres fra tredjelande, skal være ledsaget af de foreskrevne dokumenter. Stk. 2. Produkter, for hvilke produktions- og markedsføringsreglerne ikke er harmoniseret i EU, må kun indføres efter forudgående tilladelse fra Fødevarestyrelsen. Ansøgning skal fremsendes via den fødevareregion, i hvis område importøren er beliggende. Stk. 3. Behandlede fugleskind med påsiddende fjer skal ved indførslen være ledsaget af et sundhedscertifikat i overensstemmelse med modellen i bilag 3. Stk. 4. Tørret insektfoder skal ved indførslen være ledsaget af et sundhedscertifikat i overensstemmelse med modellen i bilag 4. Stk. 5. De i stk. 3 og 4 nævnte produkter må kun indføres til en navngiven modtagevirksomhed (kontrolleret bestemmelse) i Danmark. Fødevareregionen kan dog give tilladelse til, at de i stk. 3 og 4 omhandlede produkter må indføres til en navngiven modtagevirksomhed i et andet samhandelsland på betingelse af, at importøren over for fødevareregionen fremlægger en skriftlig tilladelse hertil fra den kompetente myndighed i modtagerlandet. Stk. 6. Originalen af de ledsagende dokumenter skal afleveres til grænsedyrlægen, som opbevarer dokumenterne på grænsekontrolstedet. Grænsedyrlægen udleverer en bekræftet kopi af dokumentet til importøren af partiet. Dokumentet skal ledsage produktet, eller i tilfælde, hvor produktet opdeles i delpartier, hvert enkelt delparti. Stk. 7. Ikke-konforme produkter skal dog altid ledsages af originalen af de foreskrevne dokumenter efter foretagen veterinærkontrol."
    },
    {
      "provision_ref": "4:14",
      "chapter": "4",
      "section": "14",
      "content": "§ 14. Importøren skal til grænsekontrolstedet ved indgangstoldstedet sende en kopi af den underretning (forhåndsanmeldelse), der skal ske efter artikel 2, jf. bilag III, i forordning 136/2004 om, at der ankommer produkter til veterinærkontrol. Stk. 2. Den i stk. 1 nævnte underretning skal ske på den danske version. Stk. 3. Underretningen skal være korrekt udfyldt og uden rettelser. Stk. 4. Grænsedyrlægen eller den ansvarlige for partiet sender CVED’et til toldmyndighederne ved grænsekontrolstedet efter endt veterinærkontrol, jf. artikel 3, stk. 3, i forordning 136/2004. For partier under toldkontrol skal CVED’et påføres reference til tolddokumentet. Stk. 5. Importøren skal endvidere skriftligt over for den kompetente myndighed ved modtagevirksomheden anmelde, at der indføres produkter fra tredjelande. Anmeldelsen skal sendes således, at den er myndigheden i hænde senest en arbejdsdag (mandag–fredag) før indførslen. Anmeldelsen skal indeholde oplysning om 1) produkttype, 2) antal partier, 3) afsendelsesstedets adresse, 4) bestemmelsesstedets adresse, 5) forventet ankomsttidspunkt og 6) evt. navn og adresse på bestemmelsesstedets dyrlæge."
    },
    {
      "provision_ref": "4:15",
      "chapter": "4",
      "section": "15",
      "content": "§ 15. Mæglere, luftfartsselskaber, linieagenter, fragtselskaber, kurérselskaber m.v. skal fremsende godsfortegnelse (cargomanifest) til grænsekontrolstedet om ethvert fly eller skib, som lander i eller anløber Danmark. Dette gælder, uanset om lasten eller dele heraf forbliver ombord, omlades, oplægges, indføres eller transiteres. Meddelelsen, som skal udformes således, at flyets henholdsvis skibets identitet og produktkategorierne tydeligt fremgår, skal være grænsekontrolstedet i hænde før flyets eller skibets forventede ankomst. Stk. 2. Produkter i den i stk. 1 nævnte last skal forhåndsanmeldes, jf. § 14, medmindre de forbliver ombord."
    },
    {
      "provision_ref": "4:16",
      "chapter": "4",
      "section": "16",
      "content": "§ 16. Havne og lufthavne, hvor der er etableret grænsekontrolsted, skal fremsende lister over skibes eller flys forventede ankomst til grænsekontrolstedet. Listerne skal indeholde skibenes navne eller flyenes rutenumre og oplysning om, hvilken havn eller lufthavn de ankommer fra."
    },
    {
      "provision_ref": "4:17",
      "chapter": "4",
      "section": "17",
      "content": "§ 17. Produkter skal på grænsekontrolstedet underkastes veterinærkontrol, jf. de i bilag 5 anførte kontrolfrekvenser eller efter nærmere bestemmelser truffet af Fødevarestyrelsen. Stk. 2. Ved kanaliseret import skal partiet underkastes dokumentkontrollen på grænsekontrolstedet, mens identitetskontrollen og den fysisk kontrol af partiet kan foretages enten på grænsekontrolstedet eller af fødevareregionen straks partiet er ankommet til den godkendte modtagevirksomhed. Stk. 3. Når identitetskontrollen og den fysiske kontrol foretages på modtagevirksomheden skal fødevareregionen snarest og inden der er gået 15 dage meddele resultatet af den i stk. 2 nævnte kontrol til grænsedyrlægen, som træffer afgørelse om partiet. Stk. 4. Produkter omfattet af stk. 2 skal på modtagevirksomheden underkastes den forarbejdning, der er foreskrevet i de relevante fællesskabsbestemmelser. Stk. 5. Partier, der indføres som kanaliseret import, skal videresendes fra grænsekontrolstedet til den godkendte modtagevirksomhed i et transportmiddel eller en beholder, som er vandtæt, identificeret og forseglet, således at seglet brydes, så snart transportmidlet åbnes. Produkterne må ikke aflæsses, opdeles eller håndteres efter at grænsedyrlægen har forseglet transporten."
    },
    {
      "provision_ref": "4:18",
      "chapter": "4",
      "section": "18",
      "content": "§ 18. Ved mistanke om at gældende lovgivning ikke er overholdt, skal grænsedyrlægen foretage mistankekontrol, herunder kontrol af transportmidlerne. Stk. 2. Hvis grænsedyrlægen har udtaget prøver på baggrund af mistanke, lægges partiet under beslag på grænsekontrolstedet eller, hvis dette ikke er muligt, på et af grænsedyrlægen anvist lager, som er beliggende i samme kontrolafdeling som grænsekontrolstedet. Stk. 3. Ved kanaliseret import kan fødevareregionen foretage den i stk. 1 nævnte mistankekontrol og den i stk. 2 nævnte beslaglæggelse. Stk. 4. Hvis der ved veterinærkontrollen konstateres en sundhedsmæssig risiko eller grove eller gentagne fejl, kan grænsedyrlægen foretage skærpet kontrol af efterfølgende partier med samme oprindelse. Grænsedyrlægen lægger sådanne partier under beslag på grænsekontrolstedet eller, hvis dette ikke er muligt, på et af grænsedyrlægen anvist lager, som er beliggende i samme kontrolafdeling som grænsekontrolstedet. Til dækning af kontroludgifter i forbindelse med skærpet kontrol opkræves et depositum."
    },
    {
      "provision_ref": "4:19",
      "chapter": "4",
      "section": "19",
      "content": "§ 19. Hvis produkter i et parti ikke opfylder gældende bestemmelser eller ikke består veterinærkontrol, beslaglægger grænsedyrlægen partiet. Grænsedyrlægen træffer afgørelse om, at partiet ikke kan indføres. Stk. 2. Grænsedyrlægen giver importøren et påbud om, at 1) partiet returneres inden for en fastsat frist på højst 60 dage, eller 2) partiet destrueres inden for en fastsat frist. Stk. 3. Hvis det i stk. 1 nævnte parti har forladt grænsekontrolstedet, eller i tilfælde af kanaliseret import, beslaglægger den fødevareregion, i hvis område partiet befinder sig, partiet og træffer afgørelse om, at partiet ikke må omsættes. Fødevareregionen giver påbud som nævnt i stk. 2. Stk. 4. Grænsedyrlægen henholdsvis fødevareregionen fastsætter de nærmere vilkår for returnering og destruktion, herunder den dokumentation, som importøren skal fremlægge. Stk. 5. Returnering er betinget af, at grænsedyrlægen henholdsvis fødevareregionen godkender en tilladelse til at returnere partiet, som importøren har indhentet fra den kompetente myndighed i det tredjeland, hvortil partiet ønskes returneret. Tilladelsen fra den kompetente myndighed i tredjelandet skal indeholde en specifik beskrivelse af den af importøren oplyste afvisningsårsag. Stk. 6. Returnering efter stk. 2 skal ske fra det grænsekontrolsted, hvor partiet blev præsenteret for veterinærkontrol og med samme type transportmiddel. Returnering efter stk. 3 skal ske fra nærmeste grænsekontrolsted godkendt til kontrol af den pågældende kategori produkter. Stk. 7. Hvis returnering ikke er mulig, eller hvis den af grænsedyrlægen henholdsvis fødevareregionen fastsatte tidsfrist er overskredet, eller hvis importøren giver sit øjeblikkelige samtykke hertil, skal partiet destrueres. Stk. 8. Destruktion, som nævnt i stk. 2, nr. 2, og stk. 7, skal ske under tilsyn af grænsedyrlægen henholdsvis fødevareregionen."
    },
    {
      "provision_ref": "4:20",
      "chapter": "4",
      "section": "20",
      "content": "§ 20. Hvis et parti produkter kan udgøre en fare for menneskers eller dyrs sundhed, beslaglægger grænsedyrlægen partiet og træffer afgørelse om destruktion inden for en fastsat frist. Stk. 2. Hvis det i stk. 1 nævnte parti har forladt grænsekontrolstedet, eller i tilfælde af kanaliseret import, beslaglægger den fødevareregion, i hvis område partiet befinder sig, partiet og træffer afgørelse om destruktion inden for en fastsat frist, herunder eventuelle dele af partiet i senere omsætningsled. Stk. 3. Grænsedyrlægen henholdsvis fødevareregionen fastsætter de nærmere vilkår for destruktion, herunder den dokumentation, som importøren skal fremlægge. Stk. 4. Destruktion, som nævnt i stk. 1, skal ske under tilsyn af grænsedyrlægen henholdsvis fødevareregionen. Stk. 5. Omkostninger i forbindelse med beslaglæggelse, tilbagekaldelse og destruktion af partiet, påhviler importøren. Stk. 6. Hvis der i partier er konstateret et indhold af restkoncentrationer af visse stoffer, hvis anvendelse er forbudt eller ikke tilladt, over MRPL, jf. beslutning 2002/657 med senere ændringer, skal grænsedyrlægen henholdsvis fødevareregionen uanset stk. 1 eller 2 træffe afgørelse om, at partiet kan returneres eller destrueres efter § 19."
    },
    {
      "provision_ref": "4:21",
      "chapter": "4",
      "section": "21",
      "content": "§ 21. Et parti produkter må først importeres eller genindføres fra tredjelande, transiteres, tilføres eller fraføres et lager som omfattet af § 37, når importøren har betalt omkostningerne i forbindelse med veterinærkontrollen efter gældende takster eller har stillet den fornødne sikkerhed for betaling af disse."
    },
    {
      "provision_ref": "5:22",
      "chapter": "5",
      "section": "22",
      "content": "§ 22. For produkter omfattet af dette kapitel, som med fly eller skib ankommer til en lufthavn eller havn, hvor der er oprettet et grænsekontrolsted, kan veterinærkontrollen afvente produkternes ankomst til det endelige grænsekontrolsted på betingelse af, at: 1) der findes et grænsekontrolsted i bestemmelseslufthavnen henholdsvis bestemmelseshavnen, som er godkendt til at kontrollere pågældende produktkategorier, 2) partiet transporteres ad luftvejen henholdsvis ad søvejen direkte til bestemmelsesstedet, og 3) partiet transporteres uden omladning. Stk. 2. Partiet kan dog omlades direkte fra et fly til et andet fly eller direkte fra et skib til et andet skib inden for den samme lufthavns eller havns område, hvis importøren underretter grænsedyrlægen herom forud for omladningen. Stk. 3. Grænsedyrlægen kan, hvis der kan være fare for folke- eller dyresundheden, foretage dokumentkontrol af partier, som omlades enten direkte eller efter at have været aflæsset i højst 12 timer for flyfragt henholdsvis syv dage for skibsfragt. Stk. 4. Grænsedyrlægen foretager dokumentkontrol af partier, som i forbindelse med omladningen er aflæsset i længere tid end anført i stk. 3. Hvis der kan være fare for folke- eller dyresundheden, kan grænsedyrlægen foretage identitets- og fysisk kontrol af disse partier. Stk. 5. Grænsedyrlægen foretager fuldstændig veterinærkontrol af partier, som i forbindelse med omladning har været aflæsset i over 48 timer for flyfragt henholdsvis 20 dage for skibsfragt. Stk. 6. Den ansvarlige for partiet skal på forhånd underrette grænsekontrolstedet, når der skal foretages kontrol efter stk. 3, 4 eller 5, jf. § 14."
    },
    {
      "provision_ref": "6:23",
      "chapter": "6",
      "section": "23",
      "content": "§ 23. Ikke-konforme produkter må ikke importeres til fri omsætning i Danmark."
    },
    {
      "provision_ref": "6:24",
      "chapter": "6",
      "section": "24",
      "content": "§ 24. Ikke-konforme produkter må transiteres til et andet tredjeland eller til samme tredjeland, hvis: 1) Produkterne har oprindelse i og afsendes fra et tredjeland eller en del af et tredjeland, som er godkendt af EU i dyresundhedsmæssig henseende, 2) produkterne ved ankomsten til EU er ledsaget af det til enhver tid af EU foreskrevne certifikat, der skal anvendes ved transit og oplagring. 3) der forudgående er indhentet tilladelse fra grænsedyrlægen ved det grænsekontrolsted, hvor produkterne præsenteres for veterinærkontrol. Stk. 2. En tilladelse, jf. stk. 1, er betinget af, at den ansvarlige for transitten skriftligt over for grænsedyrlægen erklærer, at produkterne forlader samhandelsområdet inden for 30 dage, samt at produkterne i tilfælde af afvisning ikke returneres til omsætning i samhandelsområdet men søges returneret til tredjeland. Hvis returnering til tredjeland ikke er sket inden for 60 dage, skal produkterne destrueres. Stk. 3. Produkter omfattet af stk. 1 skal, uanset § 17, alene underkastes dokument- og identitetskontrol på grænsekontrolstedet. Hvis der kan være fare for folke- eller dyresundheden, eller hvis der er mistanke om uregelmæssigheder, skal grænsedyrlægen endvidere underkaste produkterne fysisk kontrol. Stk. 4. Transitten skal foregå uden omladning i et transportmiddel eller en beholder, som er vandtæt, identificeret og forseglet, således at seglet brydes, så snart transportmidlet åbnes. Produkterne må ikke aflæsses, opdeles eller håndteres efter at grænsedyrlægen har forseglet transporten. Stk. 5. Produkter omfattet af stk. 1 må kun føres ud af samhandelsområdet på steder, hvor der er oprettet et grænsekontrolsted, som er godkendt til at kontrollere pågældende produktkategorier, hvor de skal underkastes dokument- og identitetskontrol før udførslen. Stk. 6. Uanset stk. 5 kan produkterne efter forudgående denaturering føres direkte til destruktion efter forudgående tilladelse fra grænsedyrlægen ved indgangsgrænsekontrolstedet. Destruktionen skal ske under tilsyn af fødevareregionen. Stk. 7. Omkostninger i forbindelse med beslaglæggelse, tilbagekaldelse og destruktion af partier omfattet af stk. 6 påhviler importøren. Stk. 8. Ikke-konforme produkter, som ankommer til et udgangsgrænsekontrolsted med henblik på udførsel til tredjeland, skal ledsages af CVED’et udstedt på indgangsgrænse­kontrol­stedet samt originalen af det foreskrevne dokument. Stk. 9. Den ansvarlige for transitten skal, inden ankomsten, underrette det grænsekontrolsted, hvor produkterne ønskes udført, om at der ankommer produkter til kontrol."
    },
    {
      "provision_ref": "6:25",
      "chapter": "6",
      "section": "25",
      "content": "§ 25. Ikke-konforme produkter må oplagres i et lager i en frizone eller et toldoplag med henblik på senere restløs udførsel fra samhandelsområdet, hvis: 1) Produkterne har oprindelse i og afsendes fra et tredjeland eller en del af et tredjeland, som er godkendt af EU i dyresundhedsmæssig henseende, 2) produkterne ved ankomsten til EU er ledsaget af det til enhver tid af EU foreskrevne certifikat, der skal anvendes ved transit og oplagring. 3) der forudgående er indhentet tilladelse til oplagringen henholdsvis transporten fra grænsedyrlægen ved det grænsekontrolsted, hvor produkterne præsenteres for veterinærkontrol. Tilladelsen til oplagring er betinget af, at den ansvarlige for partiet over for grænsedyrlægen fremlægger dokumentation for, at den fødevareregion, i hvis område bestemmelseslageret er beliggende, ikke modsætter sig, at den pågældende kategori produkter oplagres. Stk. 2. For produkter omfattet af stk. 1, som ankommer til oplagring i Danmark fra et andet samhandelsland, indhentes den i stk. 1 nævnte tilladelse fra grænsedyrlægen på det grænsekontrolsted, jf. bilag 2, som er placeret nærmest ved lageret, hvor produkterne skal oplagres. Stk. 3. Produkter omfattet af stk. 1 skal, uanset § 17, alene underkastes dokument- og identitetskontrol på det grænsekontrolsted, hvor produkterne præsenteres for veterinærkontrol. Hvis der kan være fare for folke- eller dyresundheden skal grænsedyrlægen endvidere underkaste produkterne fysisk kontrol. Stk. 4. For ikke-konforme produkter, som skal transporteres til eller fra et lager, gælder følgende betingelser ud over det, der fastsættes i den givne tilladelse: 1) Transport af produkterne skal foregå uden omladning i et transportmiddel eller en beholder, som er vandtæt, identificeret og forseglet, således at seglet brydes, så snart transportmidlet eller beholderen åbnes. 2) Produkterne skal ledsages af originalen af de foreskrevne dokumenter eller for hvert delparti en bekræftet kopi heraf. 3) Produkterne må kun føres ind på et lager, hvis fødevareregionen forinden har underkastet produkterne dokument- og identitetskontrol. Hvis der kan være fare for folke- eller dyresundheden skal fødevareregionen endvidere underkaste produkterne fysisk kontrol. 4) Produkterne skal anbringes i de forbeholdte lokaler eller aflåselige afsnit, jf. § 38, stk. 2 og 3. 5) Produkterne må ikke underkastes nogen anden håndtering, end hvad der er nødvendigt for selve oplagringen og for opdelingen af partiet i mindre delpartier uden fjernelse af emballagen. Stk. 5. Den ansvarlige for lageret i en frizone eller toldoplaget skal sikre, at hver enhed af oplagrede produkter, omfattet af stk. 1, er tydeligt og letlæseligt mærket med løbenummeret på det CVED, der ledsagede partiet til lageret, så identifikation af hver enhed i partiet er mulig. Stk. 6. Hvis et parti produkter omfattet af stk. 1 under oplagringen opdeles i to eller flere partier, skal ejeren af partiet før fraførslen udfylde en forhåndsanmeldelse, jf. § 14, for hvert af de nye partier med henblik på udstedelse af datter-CVED’er. Hvis partiet skal føres ud af samhandelsområdet, skal ejeren af partiet anføre på forhåndsanmeldelsen, fra hvilket grænsekontrolsted fødevarerne forlader EU."
    },
    {
      "provision_ref": "6:26",
      "chapter": "6",
      "section": "26",
      "content": "§ 26. Ikke-konforme produkter, som er oplagret i et lager i en frizone eller et toldoplag, må kun fraføres med henblik på udførsel til et tredjeland. Stk. 2. Fraførsel af ikke-konforme produkter fra et lager i en frizone eller et toldoplag med henblik på udførsel fra samhandelsområdet må kun ske efter forudgående tilladelse fra fødevareregionen ved lageret. En sådan tilladelse er betinget af, at ejeren af partiet skriftligt over for fødevareregionen erklærer, at produkterne forlader samhandelsområdet inden for 30 dage, samt at produkterne i tilfælde af afvisning ikke returneres til omsætning i samhandelsområdet men søges returneret til tredjeland. Hvis returnering til tredjeland ikke er sket inden for 60 dage skal produkterne destrueres. Ikke-konforme produkter må kun føres ud af samhandelsområdet på steder, hvor der er oprettet et grænsekontrolsted, som er godkendt til at kontrollere pågældende produktkategorier, hvor de skal underkastes dokument- og identitetskontrol før udførslen. Stk. 3. Den ansvarlige for partiet skal underrette det grænsekontrolsted hvor produkterne ønskes udført, om at der ankommer produkter til kontrol, jf. § 14. Stk. 4. Ikke-konforme produkter må kun fraføres et lager i en frizone eller et toldoplag, hvis fødevareregionen forinden har underkastet produkterne dokument- og identitetskontrol. Hvis der kan være fare for folke- eller dyresundheden, eller hvis der er mistanke om uregelmæssigheder, skal fødevareregionen endvidere underkaste produkterne fysisk kontrol. Stk. 5. Fraførsel ifølge stk. 1, 2 og 4 skal foregå uden omladning i et transportmiddel eller en beholder, som er vandtæt, identificeret og forseglet, således at seglet brydes, så snart transportmidlet eller beholderen åbnes. Partiet skal ledsages af originalen af de foreskrevne dokumenter eller for hvert delparti af en bekræftet kopi heraf. Stk. 6. Uanset stk. 1 kan fraførsel efter forudgående denaturering ske med henblik på destruktion. Destruktion skal ske under tilsyn af Fødevareregionen."
    },
    {
      "provision_ref": "6:27",
      "chapter": "6",
      "section": "27",
      "content": "§ 27. Ikke-konforme produkter skal til enhver tid være ledsaget af et CVED. CVED’et skal henvise til tolddokumentet."
    },
    {
      "provision_ref": "6:28",
      "chapter": "6",
      "section": "28",
      "content": "§ 28. Transportmidler og beholdere, der har været anvendt til transport eller opbevaring af de i dette kapitel omhandlede produkter, skal grundigt rengøres og desinficeres, før de på ny kan anvendes til transport eller opbevaring af avlsmateriale, animalske nonfood produkter, hø eller halm."
    },
    {
      "provision_ref": "7:29",
      "chapter": "7",
      "section": "29",
      "content": "§ 29. Transportmidler med produkter, der transporteres fra tredjelande til tredjelande, må kun mellemlande i eller anløbe Danmark, hvis: 1) Der på stedet er oprettet et grænsekontrolsted, som er godkendt til at kontrollere pågældende produkter. 2) Produkterne har oprindelse i og afsendes fra et tredjeland eller en del af et tredjeland, som er godkendt af EU i dyresundhedsmæssig henseende. 3) Produkterne ved ankomsten til EU er ledsaget af det til enhver tid af EU foreskrevne certifikat, der skal anvendes ved transit og oplagring. 4) Der forudgående er indhentet tilladelse fra grænsedyrlægen ved det grænsekontrolsted, hvor transportmidlet mellemlander i eller anløber Danmark. Stk. 2. En tilladelse jf. stk. 1, er betinget af, at den ansvarlige for transporten af partiet skriftligt over for grænsedyrlægen erklærer, at produkterne forlader samhandelsområdet inden for 30 dage, samt at produkterne i tilfælde af afvisning ikke returneres til omsætning i samhandelsområdet, men søges returneret til tredjeland. Hvis returnering til tredjeland ikke er sket inden for 60 dage, skal produkterne destrueres. Stk. 3. Hvis partiet omlades direkte fra et fly til et andet fly eller direkte fra et skib til et andet skib inden for den samme lufthavns eller havns område skal den ansvarlige for transporten underrette grænsedyrlægen herom forud for omladningen. Stk. 4. Grænsedyrlægen kan, hvis der kan være fare for folke- eller dyresundheden, foretage dokumentkontrol af partier, som omlades enten direkte eller efter at have været aflæsset i højst 12 timer for flyfragt henholdsvis 7 dage for skibsfragt. Stk. 5. Grænsedyrlægen foretager dokumentkontrol af partier, som i forbindelse med omladningen er aflæsset i længere tid end anført i stk. 4. Hvis der kan være fare for folke- eller dyresundheden, kan grænsedyrlægen foretage identitets- og fysisk kontrol af disse partier. Stk. 6. Grænsedyrlægen foretager fuldstændig veterinærkontrol af partier, som i forbindelse med omladning har været aflæsset i over 48 timer for flyfragt henholdsvis 20 dage for skibsfragt. Stk. 7. Den ansvarlige for partiet skal på forhånd underrette grænsekontrolstedet, når der skal foretages kontrol efter stk. 4, 5 eller 6, jf. § 14."
    },
    {
      "provision_ref": "8:30",
      "chapter": "8",
      "section": "30",
      "content": "§ 30. Ansøgning om tilladelse til at føre produkter til veterinærkontrol med henblik på genindførsel fra tredjelande skal ske på en formular som den i bilag 6 viste model. Den ansvarlige for partiet skal sørge for, at alle rubrikker på formularen udfyldes før den fremsendes til grænsedyrlægen ved det grænsekontrolsted, hvor produkterne ønskes genindført. Stk. 2. Tilladelse efter stk. 1 gives på baggrund af 1) en vurdering af de dyresundhedsmæssige forhold i de lande, hvor produkterne har været transporteret eller opbevaret, 2) originaleksemplaret af det eksportcertifikat, som ledsagede produkterne ved udførslen, en af tredjelandets myndighed bekræftet kopi heraf eller en af den udstedende fødevareregion bekræftet kopi heraf, 3) en erklæring fra tredjelandets myndighed med garanti for, at betingelserne for produkternes oplagring og transport er blevet overholdt, og hvori det er præciseret, at de afviste produkter ikke er blevet håndteret, 4) for myndighedsafviste partier en begrundelse for afvisningen, og 5) en attest fra hjemtransportvirksomheden, ved ikke-plomberede containere, om, at indholdet ikke er blevet håndteret eller aflæsset. Stk. 3. Stk. 2, nr. 3 og 4, gælder ikke ved hjemtagelse under transport, hvor indholdet ikke er blevet håndteret eller aflæsset."
    },
    {
      "provision_ref": "8:31",
      "chapter": "8",
      "section": "31",
      "content": "§ 31. Produkter, som grænsedyrlægen har tilladt ført til veterinærkontrol efter § 30 skal forhåndsanmeldes, jf. § 14."
    },
    {
      "provision_ref": "8:32",
      "chapter": "8",
      "section": "32",
      "content": "§ 32. Grænsedyrlægen afgør på baggrund af veterinærkontrollen, om der kan gives tilladelse til returnering. Stk. 2. Tilladelse er betinget af, at den ansvarlige for partiet over for grænsedyrlægen fremlægger dokumentation for, at den fødevareregion hvor bestemmelsesvirksomheden er beliggende ikke modsætter sig, at de pågældende produkter oplagres. Stk. 3. Grænsedyrlægen fastsætter de nærmere vilkår for tilladelsen herunder, at produkterne transporteres direkte til bestemmelsesvirksomheden uden omladning i et transportmiddel eller i en beholder, som er vandtæt, identificeret og forseglet af grænsedyrlægen således, at seglet brydes, så snart transportmidlet eller beholderen åbnes."
    },
    {
      "provision_ref": "8:33",
      "chapter": "8",
      "section": "33",
      "content": "§ 33. §§ 30-32 gælder også for returnering til et andet samhandelsland via Danmark. Den i § 32, stk. 2, nævnte dokumentation skal dog indhentes hos den kompetente myndighed i det samhandelsland, hvortil partiet ønskes genindført. Stk. 2. Tilladelse til returnering til et andet samhandelsland via Danmark er betinget af, at den ansvarlige for partiet har foranlediget, at modtagelandets kompetente myndighed skriftligt har meddelt grænsedyrlægen samtykke til genindførslen. Stk. 3. Returnering fra et tredjeland til Danmark via et andet samhandelsland af et parti produkter må kun ske efter forudgående tilladelse fra den fødevareregion, hvor modtagevirksomheden er beliggende. Stk. 4. Ansøgning om tilladelse efter stk. 3 skal ske på en formular som den i bilag 6 viste model. Ansøgningen skal suppleres med oplysning om, ved hvilket grænsekontrolsted partiet ønskes indført. Den ansvarlige for partiet skal sørge for, at alle rubrikker på formularen udfyldes, før denne fremsendes."
    },
    {
      "provision_ref": "8:34",
      "chapter": "8",
      "section": "34",
      "content": "§ 34. Returnering fra et samhandelsland til Danmark af et parti produkter må kun ske efter forudgående tilladelse fra den fødevareregion, i hvis område virksomheden, som genindfører partiet, er beliggende. Stk. 2. Ansøgning om tilladelse til at genindføre produkterne skal ske på en formular som den i bilag 6 viste model. Den ansvarlige for partiet skal sørge for, at alle rubrikker på formularen udfyldes, før denne fremsendes. Stk. 3. Tilladelse er betinget af, at den ansvarlige for partiet over for fødevareregionen fremlægger dokumentation for, at den fødevareregion, i hvis område modtagevirksomheden er beliggende, ikke modsætter sig, at de pågældende produkter oplagres. Stk. 4. Produkter, som fødevareregionen har tilladt genindført skal forhåndsanmeldes over for fødevareregionen ved den modtagevirksomhed, produkterne genindføres til. Forhåndsanmeldelsen skal være fødevareregionen i hænde senest en arbejdsdag (mandag–fredag) før partiets forventede ankomst og skal indeholde oplysning om forventet ankomstdato og klokkeslæt. Forhåndsanmeldelsen skal vedlægges kopi af tilladelsen givet efter stk. 1. Stk. 5. Den ansvarlige for partiet skal sikre at der indsendes en rapport over foretaget returvarekontrol af produkterne på modtagevirksomheden. Rapporten skal sendes til fødevareregionen, hvor modtagevirksomheden er beliggende. Stk. 6. De i stk. 1 omhandlede produkter må ikke tages i anvendelse eller overdrages, før fødevareregionen har givet tilladelse hertil."
    },
    {
      "provision_ref": "9:35",
      "chapter": "9",
      "section": "35",
      "content": "§ 35. Personer, som medtager eller modtager produkter fra andre samhandelslande som privat indførsel, skal ikke være registreret som importør. Indførsel er kun tilladt, når produkterne ikke overdrages til andre og følgende betingelse er opfyldt: 1) Produkterne har undergået en varmebehandling i en hermetisk lukket beholder til en F 0 -værdi på mindst 3,00. Stk. 2. Stk. 1, nr. 1, gælder dog ikke for følgende produkter: 1) Huder og skind, der har gennemgået en fuldstændig garvningsproces, og 2) forarbejdet foder til egne hunde og katte. Stk. 3. Stk. 1 og 2 gælder ikke for samhandelslande, for hvilke der er indført restriktioner som følge af mistanke om eller vished for risici over for folke- eller dyresundheden. Stk. 4. Privates indførsel af produkter bestemt til foder til selskabsdyr fra tredjelande må kun finde sted på betingelse af, at bestemmelserne i forordning (EF) nr. 206/2009 overholdes. Stk. 5. Private må dog indføre huder og skind, der har gennemgået en fuldstændig garvningsproces, på betingelse af at produkterne ikke overdrages til andre. Stk. 6. Stk. 4 og 5 gælder ikke for tredjelande, for hvilke der er indført restriktioner som følge af mistanke om eller vished for risici over for folke- eller dyresundheden. Stk. 7. Udbydere af international personbefordring samt lufthavne og havne skal på et for kunder henholdsvis passagerer synligt sted ophænge de plakater, som de får tilsendt af fødevareregionen, og som informerer om indholdet af denne paragraf. Fødevareregionen kan fastsætte vilkår for ophængningen, herunder i hvilket tidsrum plakaterne skal være ophængt."
    },
    {
      "provision_ref": "11:37",
      "chapter": "11",
      "section": "37",
      "content": "§ 37. Virksomheder, der anvendes som lager i en frizone eller toldoplag, skal veterinært udpeges af Fødevarestyrelsen, før der må oplagres ikke-konforme produkter. Den veterinære udpegning omfatter kun de produkter, der er omfattet af toldbevillingen. Stk. 2. Anmodning om udpegning i henhold til stk. 1 skal sendes til Fødevareregionen på et skema, jf. den i bilag 7 viste model. Anmodningen skal ledsages af en kopi af bevillingen fra told- og skattemyndighederne. Stk. 3. Anmodningen skal vedlægges dokumentation for, at der er et lokale af passende størrelse til rådighed for det personale, som udfører veterinærkontrollen. Lokalet skal være forbeholdt dette personale."
    },
    {
      "provision_ref": "11:38",
      "chapter": "11",
      "section": "38",
      "content": "§ 38. Ejere af de i § 37, stk. 1 nævnte virksomheder skal sikre, at lokalet, som anført i § 37, stk. 3, som minimum indeholder: 1) en telefon, 2) en telefax, 3) en computer til modtagelse og afsendelse af TRACES-meddelelser og 4) øvrige passende kontorfaciliteter. Stk. 2. Lagre i frizoner og toldoplag, der udpeges af Fødevarestyrelsen til oplagring af ikke-konforme produkter, skal råde over særskilte oplagringslokaler, der er forbeholdt ikke-konforme produkter. Stk. 3. Lagre, som foretager væsentlige bygningsmæssige ændringer, skal udpeges på ny og skal i den forbindelse opfylde betingelserne i stk. 2. Stk. 4. Ejere af virksomheder, der er udpeget efter § 37, stk. 1, skal føre dagligt register over produkter, som til- eller fraføres lageret. Registeret, som skal opbevares på lageret i mindst 5 år, skal som minimum indeholde følgende oplysninger: 1) For produkter, der tilføres lageret: a) dato for produkternes tilførsel til lageret, b) produkternes art, c) produkternes mængde i kg/liter, d) oprindelsesland, e) indgangsgrænsekontrolsted og f) løbenummeret på det veterinærkontrolcertifikat, der ledsagede produkterne til lageret. 2) For produkter, der fraføres lageret: a) dato for produkternes fraførsel fra lageret, b) produkternes art, c) produkternes mængde i kg/liter og d) løbenummeret på det veterinærkontrolcertifikat eller provianteringscertifikat, der ledsager produkterne fra lageret. 3) For produkter, der fraføres lageret med henblik på udførsel til tredjeland, desuden navnet på bestemmelsestredjelandet og udgangsgrænsekontrolstedet. 4) For produkter der fraføres lageret med henblik på destruktion, desuden navn og adresse på destruktions- eller forbrændingsanstalten."
    },
    {
      "provision_ref": "11:39",
      "chapter": "11",
      "section": "39",
      "content": "§ 39. Fødevarestyrelsen kan ændre eller tilbagekalde udpegningen af lagre i frizoner og toldoplag, hvis lageret eller ejeren af lageret ikke opfylder de betingelser, der er anført i dette kapitel."
    },
    {
      "provision_ref": "12:40",
      "chapter": "12",
      "section": "40",
      "content": "§ 40. Fødevareregionens, herunder grænsedyrlægens, forsegling af transportmidler eller partier af produkter, må kun brydes af fødevareregionen eller den kompetente myndighed i et andet samhandelsland. Stk. 2. Stk. 1 gælder også for forseglinger påsat i forbindelse med veterinærkontrol foretaget i andre samhandelslande, medmindre produkterne er frigivet til fri omsætning. Stk. 3. Stk. 1 gælder ikke for partier, som efter veterinærkontrol føres ud af samhandelsområdet."
    },
    {
      "provision_ref": "13:41",
      "chapter": "13",
      "section": "41",
      "content": "§ 41. Fødevarestyrelsen kan dispensere fra følgende bestemmelser: 1) § 10, stk. 1, således at partier, der er påbudt destrueret inden for en fastsat frist på grund af fund af zoonotiske patogener, kan tillades varmebehandlet på et godkendt forarbejdningsanlæg, hvorved patogenerne i produktet inaktiveres. 2) § 20, stk. 1, således at partier, der er påbudt destrueret inden for en fastsat frist på grund af fund af zoonotiske patogener, kan tillades varmebehandlet på et godkendt forarbejdningsanlæg, således at patogenerne i produktet inaktiveres. 3) § 36, stk. 4, således at en vareprøve kan tillades indført til analyse eller forskning, uanset at vareprøven har oprindelse i et samhandelsland eller tredjeland med restriktioner. Stk. 2. Fødevareregionerne kan dispensere fra følgende bestemmelser: 1) § 9, stk. 3, således at et parti, der er påbudt returneret eller destrueret inden for en fastsat frist, kan tillades varmebehandlet på et godkendt forarbejdningsanlæg, hvorved produkterne i partiet bringes til at opfylde gældende bestemmelser. 2) § 14, stk. 2, således at underretningen kan ske på engelsk. 3) § 16, således at havne og lufthavne kan undlade at fremsende lister over skibe eller flys forventede ankomst til grænsekontrolstedet, såfremt oplysningerne er tilgængelige for grænsekontrollen elektronisk. 4) § 19, stk. 2, således at parti, der er påbudt returneret eller destrueret inden for en fastsat frist, kan tillades varmebehandlet på et godkendt forarbejdningsanlæg hvorved produkterne i partiet bringes til at opfylde gældende bestemmelser. 5) § 30, stk. 2, nr. 3, således at erklæringen kan erstattes af en generel erklæring fra tredjelandets myndighed om, at lageret, hvor partiet har været opbevaret, er godkendt og underlagt tilsyn af det pågældende tredjelands myndighed."
    },
    {
      "provision_ref": "14:42",
      "chapter": "14",
      "section": "42",
      "content": "§ 42. Med bøde straffes den, der: 1) overtræder §§ 3-7, § 9, stk. 5-7, § 10, stk. 4, § 11, § 12, stk. 1, § 13, § 14, stk. 1-3 eller 5, §§ 15-17, § 19, stk. 5-8, § 20, stk. 4, § 21, § 22, stk. 2 eller 6, § 23, § 24, stk. 1-6 eller 9-10, § 25, § 26, stk. 1-6, § 27, § 28, § 29, stk. 1-3 eller 7, § 30, stk. 1, § 31, § 32, stk. 2, § 33, § 34, § 35, stk. 1, 4, 5 eller 7, § 36, § 37, § 38, eller § 40, stk. 1 eller 2, eller 2) undlader at efterkomme afgørelser eller påbud efter § 6, stk. 3, § 9, stk. 1 eller 3, § 10, stk. 1, § 12, stk. 2, § 19, stk. 2 eller 3, § 20, stk. 1, 2 eller 7, eller 3) tilsidesætter vilkår fastsat i medfør af: § 4, stk. 2, § 6, stk. 3, § 9, stk. 1 eller 4, § 10, stk. 3, § 12, stk. 2, § 13, stk. 5, § 19, stk. 1, 3, 4 eller 5, § 20, stk. 1-3, § 24, stk. 1, nr. 3, § 25, stk. 1, nr. 3, § 29, stk. 1, nr. 4, § 32, stk. 3, § 33, stk. 3, § 34, stk. 1 eller 6, § 35, stk. 7, eller § 36, stk. 1, 5 eller 7. Stk. 2. Straffen kan stige til fængsel i indtil 2 år, hvis overtrædelsen er begået forsætligt eller groft uagtsomt, og hvis der ved overtrædelsen er 1) forvoldt skade på sundheden eller fremkaldt fare herfor, eller 2) opnået eller tilsigtet opnået en økonomisk fordel for den pågældende selv eller andre, herunder ved besparelser. Stk. 3. Der kan pålægges selskaber m.v. (juridiske personer) strafansvar efter reglerne i straffelovens 5. kapitel."
    },
    {
      "provision_ref": "14:43",
      "chapter": "14",
      "section": "43",
      "content": "§ 43. Medmindre højere straf er forskyldt efter den øvrige lovgivning straffes med bøde den, der overtræder følgende bestemmelser i Kommissionens forordning (EF) Nr. 136/2004 af 22. januar 2004 om procedurer for EF-grænsekontrolstedernes veterinærkontrol af tredjelandsprodukter: 1) artikel 1-5, 2) artikel 8, eller 3) artikel 10."
    },
    {
      "provision_ref": "14:44",
      "chapter": "14",
      "section": "44",
      "content": "§ 44. Medmindre højere straf er forskyldt efter den øvrige lovgivning straffes med bøde den, der overtræder følgende bestemmelser i Kommissionens forordning (EF) nr. 206/2009 af 5. marts 2009 om indførsel til Fællesskabet af sendinger af animalske produkter til eget forbrug og om ændring af forordning (EF) nr. 136/2004: 1) artikel 2, 2) artikel 3, stk. 2, eller 3) artikel 4."
    },
    {
      "provision_ref": "14:45",
      "chapter": "14",
      "section": "45",
      "content": "§ 45. Bekendtgørelsen træder i kraft den 2. maj 2009. Stk. 2. Samtidig ophæves bekendtgørelse nr. 1386 af 19. december 2008 om veterinærkontrol ved indførsel af avlsmateriale og animalske nonfood produkter m.v."
    }
  ],
  "provision_versions": [
    {
      "provision_ref": "1:1",
      "chapter": "1",
      "section": "1",
      "content": "§ 1. Bekendtgørelsen omfatter enhver form for indførsel i Danmark af avlsmateriale, animalske nonfood produkter samt hø og halm.",
      "valid_from": "2009-04-30",
      "valid_to": null
    },
    {
      "provision_ref": "1:2",
      "chapter": "1",
      "section": "2",
      "content": "§ 2. Ved veterinærkontrol forstås: 1) For produkter, som modtages ved samhandel, fødevareregionens a) ikke-diskriminerende stikprøvekontrol på bestemmelsesstedet, b) mistankekontrol herunder kontrol under transporten, eller c) skærpede kontrol. 2) For produkter, som returneres fra samhandelslande, fødevareregionens kontrol af virksomhedens modtagekontrol jf. § 34. 3) For produkter, som importeres fra tredjelande, grænsedyrlægens a) kontrol af at partiet er ledsaget af foreskrevne dokumenter, at oplysningerne i dokumenterne svarer til de oplysninger, der fremgår af forhåndsanmeldelsen, samt at oplysningerne i dokumenterne er fyldestgørende (dokumentkontrol), b) kontrol af at der er overensstemmelse mellem partiet og de ledsagende dokumenter (identitetskontrol), og c) kontrol af at produkterne er egnede til det ønskede formål og overholder gældende bestemmelser (fysisk kontrol), herunder simple undersøgelser på grænsekontrolstedet samt eventuelt udtagning af prøver til analyse på Fødevarestyrelsens laboratorier. 4) For ikke-konforme produkter fra tredjelande, som oplagres eller transiteres med henblik på eksport til tredjelande, den dokument- og identitetskontrol samt eventuelle fysiske kontrol, som er nævnt i nr. 3. 5) For produkter, som returneres fra tredjelande, den identitets- og fysiske kontrol, som er nævnt i nr. 3, litra b og c, samt den dokumentkontrol, der er nævnt i §§ 30-33. Stk. 2. Ved indførsel forstås: 1) modtagelse af produkter fra et samhandelsland, 2) import fra tredjelande af produkter til fri omsætning, 3) introduktion af ikke-konforme produkter fra tredjelande til transit eller oplagring, 4) import i henhold til kapitel 8-10 af produkter, som ikke er til fri omsætning, og 5) anløb eller mellemlanding i henhold til kapitel 7 af produkter, som ikke er til fri omsætning. Stk. 3. Ved avlsmateriale forstås sæd, oocytter og embryoner. Stk. 4. Ved animalske nonfood produkter forstås produkter af animalsk oprindelse eller produkter med indhold af produkter af animalsk oprindelse, som ikke er bestemt til menneskeføde. Stk. 5. Ved produkter forstås avlsmateriale, animalske nonfood produkter samt hø og halm. Stk. 6. Ved samhandel forstås modtagelse i Danmark af produkter som, 1) er produceret i et andet EU-land, eller 2) har oprindelse i tredjelande, og som efter veterinærkontrol er frigivet og videresælges fra modtagervirksomheden til et andet samhandelsland. Stk. 7. Ved et samhandelsland forstås et EU-land, Norge, Schweiz, Liechtenstein, Andorra og San Marino samt for produkter baseret på fisk og fiskevarer desuden Færøerne og Island. Disse lande tilsammen betegnes samhandelsområdet. Følgende områder er dog ikke med i samhandelsområdet: 1) Færøerne (produkter baseret på fisk og fiskevarer er dog samhandel) og Grønland i Kongeriget Danmark, 2) Island (produkter baseret på fisk og fiskevarer er dog samhandel), 3) Ceuta og Melilla i Kongeriget Spanien, og 4) oversøiske territorier og – departementer i Republikken Frankrig. Stk. 8. Ved tredjelande forstås lande uden for samhandelsområdet, jf. stk. 7. Stk. 9. Ved grænsedyrlæge forstås en af fødevareregionen ansat embedsdyrlæge ved et grænsekontrolsted. Stk. 10. Ved transit forstås landtransport fra et grænsekontrolsted direkte og uden omladning gennem samhandelsområdet til et andet grænsekontrolsted af ikke-konforme produkter med oprindelse i et tredjeland bestemt til et tredjeland. Stk. 11. Ved ikke-konform oplagring forstås midlertidig placering i veterinært udpeget lager i en frizone eller et toldoplag af ikke-konforme produkter, jf. stk. 19, med oprindelse i et tredjeland bestemt til et tredjeland. Stk. 12. Ved foreskrevet dokument forstås et sundhedscertifikat, handelsdokument eller veterinærdokument, f.eks. en veterinær tillægsattestation eller andet dokument, som kræves i henhold til EU-lovgivningen eller den nationale lovgivning. Stk. 13. Ved CVED forstås et fælles veterinærdokument til brug ved indførsel, som udstedes af grænsekontrollen når veterinærkontrollen er gennemført. Stk. 14. For produkter importeret fra tredjelande forstås ved et parti en mængde produkter af samme type, som er omfattet af samme foreskrevne dokument, hidrører fra samme afsender, transporteres med samme transportmiddel, præsenteres samtidig for veterinærkontrol og er bestemt til samme modtager. Stk. 15. Ved destruktion forstås bortskaffelse ved forbrænding på et godkendt anlæg. Stk. 16. Ved importør forstås en person eller virksomhed hjemmehørende i Danmark, som foranlediger import eller samhandelsmodtagelse af produkter, og som er blevet registreret af Fødevarestyrelsen, jf. § 3. Stk. 17. Ved den ansvarlige for partiet forstås importøren eller en person eller virksomhed hjemmehørende i Danmark, som, bemyndiget af importøren, foranlediger import af et specifikt parti. Stk. 18. Ved konforme produkter forstås produkter, som opfylder gældende lovgivning for import til fri omsætning i EU. Stk. 19. Ved ikke-konforme produkter forstås produkter, som har oprindelse i tredjeland, og som ikke opfylder gældende lovgivning. Stk. 20. Ved modtagevirksomhed forstås en virksomhed, som fysisk modtager produkter ved samhandel eller ved returnering eller foretager en opdeling af et parti produkter, som er modtaget ved samhandel. Stk. 21. Ved kanaliseret import forstås import, hvor dele af veterinærkontrollen af et parti kan foretages på modtagevirksomheden, eller hvor partiet skal sendes fra grænsekontrolstedet til modtagevirksomheden i forseglede transportmidler.",
      "valid_from": "2009-04-30",
      "valid_to": null
    },
    {
      "provision_ref": "2:3",
      "chapter": "2",
      "section": "3",
      "content": "§ 3. Importører skal registreres hos Fødevarestyrelsen før indførsel af produkter må påbegyndes. Stk. 2. Den i stk. 1 nævnte registrering skal omfatte produktkategori og afsendelsesland. Stk. 3. Ansøgning om registrering skal sendes til fødevareregionen således, at ansøgningen er fødevareregionen i hænde senest fem arbejdsdage (mandag–fredag) før den første indførsel af de registrerede produktkategorier må påbegyndes. Stk. 4. Importørerne skal føre optegnelser over indførte partier med angivelse af 1) dato for indførslen, 2) antal partier, 3) produktkategori, 4) afsender, 5) afsendelsessted, 6 ) modtager og 7) bestemmelsessted. Stk. 5. Importørerne skal opbevare de i stk. 4 nævnte optegnelser i mindst fem år og skal på forlangende forevise optegnelserne for fødevareregionen.",
      "valid_from": "2009-04-30",
      "valid_to": null
    },
    {
      "provision_ref": "3:4",
      "chapter": "3",
      "section": "4",
      "content": "§ 4. Produkter, som omhandlet i bilag 1, og som modtages ved samhandel, skal være ledsaget af de foreskrevne dokumenter. Stk. 2. Produkter, for hvilke produktions- og markedsføringsreglerne ikke er harmoniseret i EU, må kun modtages efter forudgående tilladelse fra Fødevarestyrelsen. Ansøgning skal fremsendes via den fødevareregion, i hvis område importøren er beliggende.",
      "valid_from": "2009-04-30",
      "valid_to": null
    },
    {
      "provision_ref": "3:5",
      "chapter": "3",
      "section": "5",
      "content": "§ 5. Modtagevirksomheder skal på anmodning underrette fødevareregionen om modtagelse eller forventet modtagelse af partier af produkter efter fødevareregionens specifikationer.",
      "valid_from": "2009-04-30",
      "valid_to": null
    },
    {
      "provision_ref": "3:6",
      "chapter": "3",
      "section": "6",
      "content": "§ 6. Importøren skal for hvert parti, som modtages på modtagevirksomheden, som egenkontrol foretage kontrol af, at partiet og de ledsagende foreskrevne dokumenter opfylder gældende lovgivning, samt besigtige partiet. Stk. 2. Importøren skal straks indberette uregelmæssigheder ved partiet til den fødevareregion, hvor modtagevirksomheden er beliggende. Stk. 3. Importøren skal holde produkter omfattet af stk. 2 tilbage, indtil fødevareregionen har truffet afgørelse i sagen.",
      "valid_from": "2009-04-30",
      "valid_to": null
    },
    {
      "provision_ref": "3:7",
      "chapter": "3",
      "section": "7",
      "content": "§ 7. Importøren skal opbevare de foreskrevne dokumenter, som har ledsaget partiet, i mindst fem år fra modtagelsen af et parti. Dokumenterne skal på forlangende forevises fødevareregionen. Stk. 2. For avlsmateriale skal importøren dog opbevare de foreskrevne dokumenter i mindst to år efter, at den sidste portion avlsmateriale er fraført det godkendte opbevaringssted.",
      "valid_from": "2009-04-30",
      "valid_to": null
    },
    {
      "provision_ref": "3:8",
      "chapter": "3",
      "section": "8",
      "content": "§ 8. Fødevareregionen foretager ikke-diskriminerende stikprøvekontrol af de modtagne partier produkter. Stk. 2. Ved mistanke om at gældende lovgivning ikke er overholdt, skal fødevareregionen foretage mistankekontrol, herunder kontrol under transporten og kontrol af transportmidlerne. Stk. 3. Hvis der ved den i stk. 1 eller 2 omhandlede kontrol konstateres gentagne uregelmæssigheder ved partier fra samme forarbejdningsanlæg, foretager fødevareregionen skærpet kontrol af efterfølgende partier fra dette forarbejdningsanlæg. Stk. 4. Partier, som underkastes mistankekontrol eller skærpet kontrol, beslaglægges af fødevareregionen.",
      "valid_from": "2009-04-30",
      "valid_to": null
    },
    {
      "provision_ref": "3:9",
      "chapter": "3",
      "section": "9",
      "content": "§ 9. Hvis det konstateres, at et parti produkter ikke opfylder gældende bestemmelser, beslaglægger fødevareregionen partiet, herunder eventuelle dele af partiet i senere omsætningsled, og træffer afgørelse om, at partiet ikke må omsættes. Stk. 2. Hvis manglerne er konstateret i medfør af § 6 kan fødevareregionen undlade at beslaglægge partiet. Stk. 3. Fødevareregionen påbyder importøren, at 1) partiet returneres inden for en fastsat frist, 2) partiet destrueres inden for en fastsat frist. Stk. 4. Fødevareregionen fastsætter de nærmere vilkår for returnering og destruktion, herunder den dokumentation, som importøren skal fremlægge. Stk. 5. Returnering er betinget af, at fødevareregionen godkender en tilladelse til at returnere partiet, som importøren har indhentet fra den kompetente myndighed i det samhandelsland, hvor forarbejdningsanlægget er beliggende. Tilladelsen fra den kompetente myndighed i samhandelslandet skal indeholde en specifik beskrivelse af den af importøren oplyste afvisningsårsag. Stk. 6. Hvis returnering ikke er mulig, eller hvis fødevareregionens tidsfrist for returnering er overskredet, eller hvis importøren giver sit øjeblikkelige samtykke hertil, skal partiet destrueres. Stk. 7. Destruktion, som nævnt i stk. 3, nr. 2, og stk. 6, skal ske under tilsyn af fødevareregionen.",
      "valid_from": "2009-04-30",
      "valid_to": null
    },
    {
      "provision_ref": "3:10",
      "chapter": "3",
      "section": "10",
      "content": "§ 10. Fødevareregionen beslaglægger partiet og træffer afgørelse om destruktion inden for en fastsat frist, herunder af eventuelle dele af partiet i senere omsætningsled, hvis det konstateres, at: 1) der i partiet forekommer stoffer, som kan forårsage en af de sygdomme, som er nævnt i bekendtgørelse om lister over smitsomme sygdomme til lov om hold af dyr, eller en zoonose eller et hvilket som helst andet forhold, som kan udgøre en alvorlig fare for menneskers eller dyrs sundhed, eller 2) partiet kommer fra et område, hvor der er mistanke om eller konstateret udbrud af alvorlige smitsomme sygdomme hos mennesker eller dyr. Stk. 2. Fødevareregionen kan beslutte, at stk. 1, nr. 2, ikke gælder for produkter, som er varmebehandlet i hermetisk lukket beholder til en F 0 -værdi på mindst 3,00 (helkonserves). Stk. 3. Fødevareregionen fastsætter de nærmere vilkår for destruktion, herunder den dokumentation, som importøren skal fremlægge. Stk. 4. Destruktion, som nævnt i stk. 1, skal ske under tilsyn af fødevareregionen.",
      "valid_from": "2009-04-30",
      "valid_to": null
    },
    {
      "provision_ref": "4:11",
      "chapter": "4",
      "section": "11",
      "content": "§ 11. Produkter, som ankommer fra tredjelande, skal føres ind i Danmark på steder, hvor der er oprettet et grænsekontrolsted, jf. bilag 2. Stk. 2. Produkter, der ankommer til et grænsekontrolsted, skal underkastes veterinærkontrol ved dette grænsekontrolsted, før produkterne kan føres ind i EU, jf. dog § 22.",
      "valid_from": "2009-04-30",
      "valid_to": null
    },
    {
      "provision_ref": "4:12",
      "chapter": "4",
      "section": "12",
      "content": "§ 12. Produkter må ikke indføres eller genindføres fra tredjelande til Danmark, medmindre de har været underkastet veterinærkontrol på et grænsekontrolsted ved samhandelsområdets ydre grænse. Stk. 2. Produkter omfattet af stk. 1, som ikke har været underkastet veterinærkontrol ved EU’s ydre grænse, beslaglægges af fødevareregionen, som påbyder importøren at returnere eller destruere partiet, jf. § 19. Fødevareregionen kan fastsætte vilkår for returneringen eller destruktionen. Stk. 3. Produkter med oprindelse i tredjelande, som i Danmark modtages ved samhandel, er omfattet af de i kapitel 3 anførte bestemmelser.",
      "valid_from": "2009-04-30",
      "valid_to": null
    },
    {
      "provision_ref": "4:13",
      "chapter": "4",
      "section": "13",
      "content": "§ 13. Produkter, som omhandlet i bilag 1, og som indføres fra tredjelande, skal være ledsaget af de foreskrevne dokumenter. Stk. 2. Produkter, for hvilke produktions- og markedsføringsreglerne ikke er harmoniseret i EU, må kun indføres efter forudgående tilladelse fra Fødevarestyrelsen. Ansøgning skal fremsendes via den fødevareregion, i hvis område importøren er beliggende. Stk. 3. Behandlede fugleskind med påsiddende fjer skal ved indførslen være ledsaget af et sundhedscertifikat i overensstemmelse med modellen i bilag 3. Stk. 4. Tørret insektfoder skal ved indførslen være ledsaget af et sundhedscertifikat i overensstemmelse med modellen i bilag 4. Stk. 5. De i stk. 3 og 4 nævnte produkter må kun indføres til en navngiven modtagevirksomhed (kontrolleret bestemmelse) i Danmark. Fødevareregionen kan dog give tilladelse til, at de i stk. 3 og 4 omhandlede produkter må indføres til en navngiven modtagevirksomhed i et andet samhandelsland på betingelse af, at importøren over for fødevareregionen fremlægger en skriftlig tilladelse hertil fra den kompetente myndighed i modtagerlandet. Stk. 6. Originalen af de ledsagende dokumenter skal afleveres til grænsedyrlægen, som opbevarer dokumenterne på grænsekontrolstedet. Grænsedyrlægen udleverer en bekræftet kopi af dokumentet til importøren af partiet. Dokumentet skal ledsage produktet, eller i tilfælde, hvor produktet opdeles i delpartier, hvert enkelt delparti. Stk. 7. Ikke-konforme produkter skal dog altid ledsages af originalen af de foreskrevne dokumenter efter foretagen veterinærkontrol.",
      "valid_from": "2009-04-30",
      "valid_to": null
    },
    {
      "provision_ref": "4:14",
      "chapter": "4",
      "section": "14",
      "content": "§ 14. Importøren skal til grænsekontrolstedet ved indgangstoldstedet sende en kopi af den underretning (forhåndsanmeldelse), der skal ske efter artikel 2, jf. bilag III, i forordning 136/2004 om, at der ankommer produkter til veterinærkontrol. Stk. 2. Den i stk. 1 nævnte underretning skal ske på den danske version. Stk. 3. Underretningen skal være korrekt udfyldt og uden rettelser. Stk. 4. Grænsedyrlægen eller den ansvarlige for partiet sender CVED’et til toldmyndighederne ved grænsekontrolstedet efter endt veterinærkontrol, jf. artikel 3, stk. 3, i forordning 136/2004. For partier under toldkontrol skal CVED’et påføres reference til tolddokumentet. Stk. 5. Importøren skal endvidere skriftligt over for den kompetente myndighed ved modtagevirksomheden anmelde, at der indføres produkter fra tredjelande. Anmeldelsen skal sendes således, at den er myndigheden i hænde senest en arbejdsdag (mandag–fredag) før indførslen. Anmeldelsen skal indeholde oplysning om 1) produkttype, 2) antal partier, 3) afsendelsesstedets adresse, 4) bestemmelsesstedets adresse, 5) forventet ankomsttidspunkt og 6) evt. navn og adresse på bestemmelsesstedets dyrlæge.",
      "valid_from": "2009-04-30",
      "valid_to": null
    },
    {
      "provision_ref": "4:15",
      "chapter": "4",
      "section": "15",
      "content": "§ 15. Mæglere, luftfartsselskaber, linieagenter, fragtselskaber, kurérselskaber m.v. skal fremsende godsfortegnelse (cargomanifest) til grænsekontrolstedet om ethvert fly eller skib, som lander i eller anløber Danmark. Dette gælder, uanset om lasten eller dele heraf forbliver ombord, omlades, oplægges, indføres eller transiteres. Meddelelsen, som skal udformes således, at flyets henholdsvis skibets identitet og produktkategorierne tydeligt fremgår, skal være grænsekontrolstedet i hænde før flyets eller skibets forventede ankomst. Stk. 2. Produkter i den i stk. 1 nævnte last skal forhåndsanmeldes, jf. § 14, medmindre de forbliver ombord.",
      "valid_from": "2009-04-30",
      "valid_to": null
    },
    {
      "provision_ref": "4:16",
      "chapter": "4",
      "section": "16",
      "content": "§ 16. Havne og lufthavne, hvor der er etableret grænsekontrolsted, skal fremsende lister over skibes eller flys forventede ankomst til grænsekontrolstedet. Listerne skal indeholde skibenes navne eller flyenes rutenumre og oplysning om, hvilken havn eller lufthavn de ankommer fra.",
      "valid_from": "2009-04-30",
      "valid_to": null
    },
    {
      "provision_ref": "4:17",
      "chapter": "4",
      "section": "17",
      "content": "§ 17. Produkter skal på grænsekontrolstedet underkastes veterinærkontrol, jf. de i bilag 5 anførte kontrolfrekvenser eller efter nærmere bestemmelser truffet af Fødevarestyrelsen. Stk. 2. Ved kanaliseret import skal partiet underkastes dokumentkontrollen på grænsekontrolstedet, mens identitetskontrollen og den fysisk kontrol af partiet kan foretages enten på grænsekontrolstedet eller af fødevareregionen straks partiet er ankommet til den godkendte modtagevirksomhed. Stk. 3. Når identitetskontrollen og den fysiske kontrol foretages på modtagevirksomheden skal fødevareregionen snarest og inden der er gået 15 dage meddele resultatet af den i stk. 2 nævnte kontrol til grænsedyrlægen, som træffer afgørelse om partiet. Stk. 4. Produkter omfattet af stk. 2 skal på modtagevirksomheden underkastes den forarbejdning, der er foreskrevet i de relevante fællesskabsbestemmelser. Stk. 5. Partier, der indføres som kanaliseret import, skal videresendes fra grænsekontrolstedet til den godkendte modtagevirksomhed i et transportmiddel eller en beholder, som er vandtæt, identificeret og forseglet, således at seglet brydes, så snart transportmidlet åbnes. Produkterne må ikke aflæsses, opdeles eller håndteres efter at grænsedyrlægen har forseglet transporten.",
      "valid_from": "2009-04-30",
      "valid_to": null
    },
    {
      "provision_ref": "4:18",
      "chapter": "4",
      "section": "18",
      "content": "§ 18. Ved mistanke om at gældende lovgivning ikke er overholdt, skal grænsedyrlægen foretage mistankekontrol, herunder kontrol af transportmidlerne. Stk. 2. Hvis grænsedyrlægen har udtaget prøver på baggrund af mistanke, lægges partiet under beslag på grænsekontrolstedet eller, hvis dette ikke er muligt, på et af grænsedyrlægen anvist lager, som er beliggende i samme kontrolafdeling som grænsekontrolstedet. Stk. 3. Ved kanaliseret import kan fødevareregionen foretage den i stk. 1 nævnte mistankekontrol og den i stk. 2 nævnte beslaglæggelse. Stk. 4. Hvis der ved veterinærkontrollen konstateres en sundhedsmæssig risiko eller grove eller gentagne fejl, kan grænsedyrlægen foretage skærpet kontrol af efterfølgende partier med samme oprindelse. Grænsedyrlægen lægger sådanne partier under beslag på grænsekontrolstedet eller, hvis dette ikke er muligt, på et af grænsedyrlægen anvist lager, som er beliggende i samme kontrolafdeling som grænsekontrolstedet. Til dækning af kontroludgifter i forbindelse med skærpet kontrol opkræves et depositum.",
      "valid_from": "2009-04-30",
      "valid_to": null
    },
    {
      "provision_ref": "4:19",
      "chapter": "4",
      "section": "19",
      "content": "§ 19. Hvis produkter i et parti ikke opfylder gældende bestemmelser eller ikke består veterinærkontrol, beslaglægger grænsedyrlægen partiet. Grænsedyrlægen træffer afgørelse om, at partiet ikke kan indføres. Stk. 2. Grænsedyrlægen giver importøren et påbud om, at 1) partiet returneres inden for en fastsat frist på højst 60 dage, eller 2) partiet destrueres inden for en fastsat frist. Stk. 3. Hvis det i stk. 1 nævnte parti har forladt grænsekontrolstedet, eller i tilfælde af kanaliseret import, beslaglægger den fødevareregion, i hvis område partiet befinder sig, partiet og træffer afgørelse om, at partiet ikke må omsættes. Fødevareregionen giver påbud som nævnt i stk. 2. Stk. 4. Grænsedyrlægen henholdsvis fødevareregionen fastsætter de nærmere vilkår for returnering og destruktion, herunder den dokumentation, som importøren skal fremlægge. Stk. 5. Returnering er betinget af, at grænsedyrlægen henholdsvis fødevareregionen godkender en tilladelse til at returnere partiet, som importøren har indhentet fra den kompetente myndighed i det tredjeland, hvortil partiet ønskes returneret. Tilladelsen fra den kompetente myndighed i tredjelandet skal indeholde en specifik beskrivelse af den af importøren oplyste afvisningsårsag. Stk. 6. Returnering efter stk. 2 skal ske fra det grænsekontrolsted, hvor partiet blev præsenteret for veterinærkontrol og med samme type transportmiddel. Returnering efter stk. 3 skal ske fra nærmeste grænsekontrolsted godkendt til kontrol af den pågældende kategori produkter. Stk. 7. Hvis returnering ikke er mulig, eller hvis den af grænsedyrlægen henholdsvis fødevareregionen fastsatte tidsfrist er overskredet, eller hvis importøren giver sit øjeblikkelige samtykke hertil, skal partiet destrueres. Stk. 8. Destruktion, som nævnt i stk. 2, nr. 2, og stk. 7, skal ske under tilsyn af grænsedyrlægen henholdsvis fødevareregionen.",
      "valid_from": "2009-04-30",
      "valid_to": null
    },
    {
      "provision_ref": "4:20",
      "chapter": "4",
      "section": "20",
      "content": "§ 20. Hvis et parti produkter kan udgøre en fare for menneskers eller dyrs sundhed, beslaglægger grænsedyrlægen partiet og træffer afgørelse om destruktion inden for en fastsat frist. Stk. 2. Hvis det i stk. 1 nævnte parti har forladt grænsekontrolstedet, eller i tilfælde af kanaliseret import, beslaglægger den fødevareregion, i hvis område partiet befinder sig, partiet og træffer afgørelse om destruktion inden for en fastsat frist, herunder eventuelle dele af partiet i senere omsætningsled. Stk. 3. Grænsedyrlægen henholdsvis fødevareregionen fastsætter de nærmere vilkår for destruktion, herunder den dokumentation, som importøren skal fremlægge. Stk. 4. Destruktion, som nævnt i stk. 1, skal ske under tilsyn af grænsedyrlægen henholdsvis fødevareregionen. Stk. 5. Omkostninger i forbindelse med beslaglæggelse, tilbagekaldelse og destruktion af partiet, påhviler importøren. Stk. 6. Hvis der i partier er konstateret et indhold af restkoncentrationer af visse stoffer, hvis anvendelse er forbudt eller ikke tilladt, over MRPL, jf. beslutning 2002/657 med senere ændringer, skal grænsedyrlægen henholdsvis fødevareregionen uanset stk. 1 eller 2 træffe afgørelse om, at partiet kan returneres eller destrueres efter § 19.",
      "valid_from": "2009-04-30",
      "valid_to": null
    },
    {
      "provision_ref": "4:21",
      "chapter": "4",
      "section": "21",
      "content": "§ 21. Et parti produkter må først importeres eller genindføres fra tredjelande, transiteres, tilføres eller fraføres et lager som omfattet af § 37, når importøren har betalt omkostningerne i forbindelse med veterinærkontrollen efter gældende takster eller har stillet den fornødne sikkerhed for betaling af disse.",
      "valid_from": "2009-04-30",
      "valid_to": null
    },
    {
      "provision_ref": "5:22",
      "chapter": "5",
      "section": "22",
      "content": "§ 22. For produkter omfattet af dette kapitel, som med fly eller skib ankommer til en lufthavn eller havn, hvor der er oprettet et grænsekontrolsted, kan veterinærkontrollen afvente produkternes ankomst til det endelige grænsekontrolsted på betingelse af, at: 1) der findes et grænsekontrolsted i bestemmelseslufthavnen henholdsvis bestemmelseshavnen, som er godkendt til at kontrollere pågældende produktkategorier, 2) partiet transporteres ad luftvejen henholdsvis ad søvejen direkte til bestemmelsesstedet, og 3) partiet transporteres uden omladning. Stk. 2. Partiet kan dog omlades direkte fra et fly til et andet fly eller direkte fra et skib til et andet skib inden for den samme lufthavns eller havns område, hvis importøren underretter grænsedyrlægen herom forud for omladningen. Stk. 3. Grænsedyrlægen kan, hvis der kan være fare for folke- eller dyresundheden, foretage dokumentkontrol af partier, som omlades enten direkte eller efter at have været aflæsset i højst 12 timer for flyfragt henholdsvis syv dage for skibsfragt. Stk. 4. Grænsedyrlægen foretager dokumentkontrol af partier, som i forbindelse med omladningen er aflæsset i længere tid end anført i stk. 3. Hvis der kan være fare for folke- eller dyresundheden, kan grænsedyrlægen foretage identitets- og fysisk kontrol af disse partier. Stk. 5. Grænsedyrlægen foretager fuldstændig veterinærkontrol af partier, som i forbindelse med omladning har været aflæsset i over 48 timer for flyfragt henholdsvis 20 dage for skibsfragt. Stk. 6. Den ansvarlige for partiet skal på forhånd underrette grænsekontrolstedet, når der skal foretages kontrol efter stk. 3, 4 eller 5, jf. § 14.",
      "valid_from": "2009-04-30",
      "valid_to": null
    },
    {
      "provision_ref": "6:23",
      "chapter": "6",
      "section": "23",
      "content": "§ 23. Ikke-konforme produkter må ikke importeres til fri omsætning i Danmark.",
      "valid_from": "2009-04-30",
      "valid_to": null
    },
    {
      "provision_ref": "6:24",
      "chapter": "6",
      "section": "24",
      "content": "§ 24. Ikke-konforme produkter må transiteres til et andet tredjeland eller til samme tredjeland, hvis: 1) Produkterne har oprindelse i og afsendes fra et tredjeland eller en del af et tredjeland, som er godkendt af EU i dyresundhedsmæssig henseende, 2) produkterne ved ankomsten til EU er ledsaget af det til enhver tid af EU foreskrevne certifikat, der skal anvendes ved transit og oplagring. 3) der forudgående er indhentet tilladelse fra grænsedyrlægen ved det grænsekontrolsted, hvor produkterne præsenteres for veterinærkontrol. Stk. 2. En tilladelse, jf. stk. 1, er betinget af, at den ansvarlige for transitten skriftligt over for grænsedyrlægen erklærer, at produkterne forlader samhandelsområdet inden for 30 dage, samt at produkterne i tilfælde af afvisning ikke returneres til omsætning i samhandelsområdet men søges returneret til tredjeland. Hvis returnering til tredjeland ikke er sket inden for 60 dage, skal produkterne destrueres. Stk. 3. Produkter omfattet af stk. 1 skal, uanset § 17, alene underkastes dokument- og identitetskontrol på grænsekontrolstedet. Hvis der kan være fare for folke- eller dyresundheden, eller hvis der er mistanke om uregelmæssigheder, skal grænsedyrlægen endvidere underkaste produkterne fysisk kontrol. Stk. 4. Transitten skal foregå uden omladning i et transportmiddel eller en beholder, som er vandtæt, identificeret og forseglet, således at seglet brydes, så snart transportmidlet åbnes. Produkterne må ikke aflæsses, opdeles eller håndteres efter at grænsedyrlægen har forseglet transporten. Stk. 5. Produkter omfattet af stk. 1 må kun føres ud af samhandelsområdet på steder, hvor der er oprettet et grænsekontrolsted, som er godkendt til at kontrollere pågældende produktkategorier, hvor de skal underkastes dokument- og identitetskontrol før udførslen. Stk. 6. Uanset stk. 5 kan produkterne efter forudgående denaturering føres direkte til destruktion efter forudgående tilladelse fra grænsedyrlægen ved indgangsgrænsekontrolstedet. Destruktionen skal ske under tilsyn af fødevareregionen. Stk. 7. Omkostninger i forbindelse med beslaglæggelse, tilbagekaldelse og destruktion af partier omfattet af stk. 6 påhviler importøren. Stk. 8. Ikke-konforme produkter, som ankommer til et udgangsgrænsekontrolsted med henblik på udførsel til tredjeland, skal ledsages af CVED’et udstedt på indgangsgrænse­kontrol­stedet samt originalen af det foreskrevne dokument. Stk. 9. Den ansvarlige for transitten skal, inden ankomsten, underrette det grænsekontrolsted, hvor produkterne ønskes udført, om at der ankommer produkter til kontrol.",
      "valid_from": "2009-04-30",
      "valid_to": null
    },
    {
      "provision_ref": "6:25",
      "chapter": "6",
      "section": "25",
      "content": "§ 25. Ikke-konforme produkter må oplagres i et lager i en frizone eller et toldoplag med henblik på senere restløs udførsel fra samhandelsområdet, hvis: 1) Produkterne har oprindelse i og afsendes fra et tredjeland eller en del af et tredjeland, som er godkendt af EU i dyresundhedsmæssig henseende, 2) produkterne ved ankomsten til EU er ledsaget af det til enhver tid af EU foreskrevne certifikat, der skal anvendes ved transit og oplagring. 3) der forudgående er indhentet tilladelse til oplagringen henholdsvis transporten fra grænsedyrlægen ved det grænsekontrolsted, hvor produkterne præsenteres for veterinærkontrol. Tilladelsen til oplagring er betinget af, at den ansvarlige for partiet over for grænsedyrlægen fremlægger dokumentation for, at den fødevareregion, i hvis område bestemmelseslageret er beliggende, ikke modsætter sig, at den pågældende kategori produkter oplagres. Stk. 2. For produkter omfattet af stk. 1, som ankommer til oplagring i Danmark fra et andet samhandelsland, indhentes den i stk. 1 nævnte tilladelse fra grænsedyrlægen på det grænsekontrolsted, jf. bilag 2, som er placeret nærmest ved lageret, hvor produkterne skal oplagres. Stk. 3. Produkter omfattet af stk. 1 skal, uanset § 17, alene underkastes dokument- og identitetskontrol på det grænsekontrolsted, hvor produkterne præsenteres for veterinærkontrol. Hvis der kan være fare for folke- eller dyresundheden skal grænsedyrlægen endvidere underkaste produkterne fysisk kontrol. Stk. 4. For ikke-konforme produkter, som skal transporteres til eller fra et lager, gælder følgende betingelser ud over det, der fastsættes i den givne tilladelse: 1) Transport af produkterne skal foregå uden omladning i et transportmiddel eller en beholder, som er vandtæt, identificeret og forseglet, således at seglet brydes, så snart transportmidlet eller beholderen åbnes. 2) Produkterne skal ledsages af originalen af de foreskrevne dokumenter eller for hvert delparti en bekræftet kopi heraf. 3) Produkterne må kun føres ind på et lager, hvis fødevareregionen forinden har underkastet produkterne dokument- og identitetskontrol. Hvis der kan være fare for folke- eller dyresundheden skal fødevareregionen endvidere underkaste produkterne fysisk kontrol. 4) Produkterne skal anbringes i de forbeholdte lokaler eller aflåselige afsnit, jf. § 38, stk. 2 og 3. 5) Produkterne må ikke underkastes nogen anden håndtering, end hvad der er nødvendigt for selve oplagringen og for opdelingen af partiet i mindre delpartier uden fjernelse af emballagen. Stk. 5. Den ansvarlige for lageret i en frizone eller toldoplaget skal sikre, at hver enhed af oplagrede produkter, omfattet af stk. 1, er tydeligt og letlæseligt mærket med løbenummeret på det CVED, der ledsagede partiet til lageret, så identifikation af hver enhed i partiet er mulig. Stk. 6. Hvis et parti produkter omfattet af stk. 1 under oplagringen opdeles i to eller flere partier, skal ejeren af partiet før fraførslen udfylde en forhåndsanmeldelse, jf. § 14, for hvert af de nye partier med henblik på udstedelse af datter-CVED’er. Hvis partiet skal føres ud af samhandelsområdet, skal ejeren af partiet anføre på forhåndsanmeldelsen, fra hvilket grænsekontrolsted fødevarerne forlader EU.",
      "valid_from": "2009-04-30",
      "valid_to": null
    },
    {
      "provision_ref": "6:26",
      "chapter": "6",
      "section": "26",
      "content": "§ 26. Ikke-konforme produkter, som er oplagret i et lager i en frizone eller et toldoplag, må kun fraføres med henblik på udførsel til et tredjeland. Stk. 2. Fraførsel af ikke-konforme produkter fra et lager i en frizone eller et toldoplag med henblik på udførsel fra samhandelsområdet må kun ske efter forudgående tilladelse fra fødevareregionen ved lageret. En sådan tilladelse er betinget af, at ejeren af partiet skriftligt over for fødevareregionen erklærer, at produkterne forlader samhandelsområdet inden for 30 dage, samt at produkterne i tilfælde af afvisning ikke returneres til omsætning i samhandelsområdet men søges returneret til tredjeland. Hvis returnering til tredjeland ikke er sket inden for 60 dage skal produkterne destrueres. Ikke-konforme produkter må kun føres ud af samhandelsområdet på steder, hvor der er oprettet et grænsekontrolsted, som er godkendt til at kontrollere pågældende produktkategorier, hvor de skal underkastes dokument- og identitetskontrol før udførslen. Stk. 3. Den ansvarlige for partiet skal underrette det grænsekontrolsted hvor produkterne ønskes udført, om at der ankommer produkter til kontrol, jf. § 14. Stk. 4. Ikke-konforme produkter må kun fraføres et lager i en frizone eller et toldoplag, hvis fødevareregionen forinden har underkastet produkterne dokument- og identitetskontrol. Hvis der kan være fare for folke- eller dyresundheden, eller hvis der er mistanke om uregelmæssigheder, skal fødevareregionen endvidere underkaste produkterne fysisk kontrol. Stk. 5. Fraførsel ifølge stk. 1, 2 og 4 skal foregå uden omladning i et transportmiddel eller en beholder, som er vandtæt, identificeret og forseglet, således at seglet brydes, så snart transportmidlet eller beholderen åbnes. Partiet skal ledsages af originalen af de foreskrevne dokumenter eller for hvert delparti af en bekræftet kopi heraf. Stk. 6. Uanset stk. 1 kan fraførsel efter forudgående denaturering ske med henblik på destruktion. Destruktion skal ske under tilsyn af Fødevareregionen.",
      "valid_from": "2009-04-30",
      "valid_to": null
    },
    {
      "provision_ref": "6:27",
      "chapter": "6",
      "section": "27",
      "content": "§ 27. Ikke-konforme produkter skal til enhver tid være ledsaget af et CVED. CVED’et skal henvise til tolddokumentet.",
      "valid_from": "2009-04-30",
      "valid_to": null
    },
    {
      "provision_ref": "6:28",
      "chapter": "6",
      "section": "28",
      "content": "§ 28. Transportmidler og beholdere, der har været anvendt til transport eller opbevaring af de i dette kapitel omhandlede produkter, skal grundigt rengøres og desinficeres, før de på ny kan anvendes til transport eller opbevaring af avlsmateriale, animalske nonfood produkter, hø eller halm.",
      "valid_from": "2009-04-30",
      "valid_to": null
    },
    {
      "provision_ref": "7:29",
      "chapter": "7",
      "section": "29",
      "content": "§ 29. Transportmidler med produkter, der transporteres fra tredjelande til tredjelande, må kun mellemlande i eller anløbe Danmark, hvis: 1) Der på stedet er oprettet et grænsekontrolsted, som er godkendt til at kontrollere pågældende produkter. 2) Produkterne har oprindelse i og afsendes fra et tredjeland eller en del af et tredjeland, som er godkendt af EU i dyresundhedsmæssig henseende. 3) Produkterne ved ankomsten til EU er ledsaget af det til enhver tid af EU foreskrevne certifikat, der skal anvendes ved transit og oplagring. 4) Der forudgående er indhentet tilladelse fra grænsedyrlægen ved det grænsekontrolsted, hvor transportmidlet mellemlander i eller anløber Danmark. Stk. 2. En tilladelse jf. stk. 1, er betinget af, at den ansvarlige for transporten af partiet skriftligt over for grænsedyrlægen erklærer, at produkterne forlader samhandelsområdet inden for 30 dage, samt at produkterne i tilfælde af afvisning ikke returneres til omsætning i samhandelsområdet, men søges returneret til tredjeland. Hvis returnering til tredjeland ikke er sket inden for 60 dage, skal produkterne destrueres. Stk. 3. Hvis partiet omlades direkte fra et fly til et andet fly eller direkte fra et skib til et andet skib inden for den samme lufthavns eller havns område skal den ansvarlige for transporten underrette grænsedyrlægen herom forud for omladningen. Stk. 4. Grænsedyrlægen kan, hvis der kan være fare for folke- eller dyresundheden, foretage dokumentkontrol af partier, som omlades enten direkte eller efter at have været aflæsset i højst 12 timer for flyfragt henholdsvis 7 dage for skibsfragt. Stk. 5. Grænsedyrlægen foretager dokumentkontrol af partier, som i forbindelse med omladningen er aflæsset i længere tid end anført i stk. 4. Hvis der kan være fare for folke- eller dyresundheden, kan grænsedyrlægen foretage identitets- og fysisk kontrol af disse partier. Stk. 6. Grænsedyrlægen foretager fuldstændig veterinærkontrol af partier, som i forbindelse med omladning har været aflæsset i over 48 timer for flyfragt henholdsvis 20 dage for skibsfragt. Stk. 7. Den ansvarlige for partiet skal på forhånd underrette grænsekontrolstedet, når der skal foretages kontrol efter stk. 4, 5 eller 6, jf. § 14.",
      "valid_from": "2009-04-30",
      "valid_to": null
    },
    {
      "provision_ref": "8:30",
      "chapter": "8",
      "section": "30",
      "content": "§ 30. Ansøgning om tilladelse til at føre produkter til veterinærkontrol med henblik på genindførsel fra tredjelande skal ske på en formular som den i bilag 6 viste model. Den ansvarlige for partiet skal sørge for, at alle rubrikker på formularen udfyldes før den fremsendes til grænsedyrlægen ved det grænsekontrolsted, hvor produkterne ønskes genindført. Stk. 2. Tilladelse efter stk. 1 gives på baggrund af 1) en vurdering af de dyresundhedsmæssige forhold i de lande, hvor produkterne har været transporteret eller opbevaret, 2) originaleksemplaret af det eksportcertifikat, som ledsagede produkterne ved udførslen, en af tredjelandets myndighed bekræftet kopi heraf eller en af den udstedende fødevareregion bekræftet kopi heraf, 3) en erklæring fra tredjelandets myndighed med garanti for, at betingelserne for produkternes oplagring og transport er blevet overholdt, og hvori det er præciseret, at de afviste produkter ikke er blevet håndteret, 4) for myndighedsafviste partier en begrundelse for afvisningen, og 5) en attest fra hjemtransportvirksomheden, ved ikke-plomberede containere, om, at indholdet ikke er blevet håndteret eller aflæsset. Stk. 3. Stk. 2, nr. 3 og 4, gælder ikke ved hjemtagelse under transport, hvor indholdet ikke er blevet håndteret eller aflæsset.",
      "valid_from": "2009-04-30",
      "valid_to": null
    },
    {
      "provision_ref": "8:31",
      "chapter": "8",
      "section": "31",
      "content": "§ 31. Produkter, som grænsedyrlægen har tilladt ført til veterinærkontrol efter § 30 skal forhåndsanmeldes, jf. § 14.",
      "valid_from": "2009-04-30",
      "valid_to": null
    },
    {
      "provision_ref": "8:32",
      "chapter": "8",
      "section": "32",
      "content": "§ 32. Grænsedyrlægen afgør på baggrund af veterinærkontrollen, om der kan gives tilladelse til returnering. Stk. 2. Tilladelse er betinget af, at den ansvarlige for partiet over for grænsedyrlægen fremlægger dokumentation for, at den fødevareregion hvor bestemmelsesvirksomheden er beliggende ikke modsætter sig, at de pågældende produkter oplagres. Stk. 3. Grænsedyrlægen fastsætter de nærmere vilkår for tilladelsen herunder, at produkterne transporteres direkte til bestemmelsesvirksomheden uden omladning i et transportmiddel eller i en beholder, som er vandtæt, identificeret og forseglet af grænsedyrlægen således, at seglet brydes, så snart transportmidlet eller beholderen åbnes.",
      "valid_from": "2009-04-30",
      "valid_to": null
    },
    {
      "provision_ref": "8:33",
      "chapter": "8",
      "section": "33",
      "content": "§ 33. §§ 30-32 gælder også for returnering til et andet samhandelsland via Danmark. Den i § 32, stk. 2, nævnte dokumentation skal dog indhentes hos den kompetente myndighed i det samhandelsland, hvortil partiet ønskes genindført. Stk. 2. Tilladelse til returnering til et andet samhandelsland via Danmark er betinget af, at den ansvarlige for partiet har foranlediget, at modtagelandets kompetente myndighed skriftligt har meddelt grænsedyrlægen samtykke til genindførslen. Stk. 3. Returnering fra et tredjeland til Danmark via et andet samhandelsland af et parti produkter må kun ske efter forudgående tilladelse fra den fødevareregion, hvor modtagevirksomheden er beliggende. Stk. 4. Ansøgning om tilladelse efter stk. 3 skal ske på en formular som den i bilag 6 viste model. Ansøgningen skal suppleres med oplysning om, ved hvilket grænsekontrolsted partiet ønskes indført. Den ansvarlige for partiet skal sørge for, at alle rubrikker på formularen udfyldes, før denne fremsendes.",
      "valid_from": "2009-04-30",
      "valid_to": null
    },
    {
      "provision_ref": "8:34",
      "chapter": "8",
      "section": "34",
      "content": "§ 34. Returnering fra et samhandelsland til Danmark af et parti produkter må kun ske efter forudgående tilladelse fra den fødevareregion, i hvis område virksomheden, som genindfører partiet, er beliggende. Stk. 2. Ansøgning om tilladelse til at genindføre produkterne skal ske på en formular som den i bilag 6 viste model. Den ansvarlige for partiet skal sørge for, at alle rubrikker på formularen udfyldes, før denne fremsendes. Stk. 3. Tilladelse er betinget af, at den ansvarlige for partiet over for fødevareregionen fremlægger dokumentation for, at den fødevareregion, i hvis område modtagevirksomheden er beliggende, ikke modsætter sig, at de pågældende produkter oplagres. Stk. 4. Produkter, som fødevareregionen har tilladt genindført skal forhåndsanmeldes over for fødevareregionen ved den modtagevirksomhed, produkterne genindføres til. Forhåndsanmeldelsen skal være fødevareregionen i hænde senest en arbejdsdag (mandag–fredag) før partiets forventede ankomst og skal indeholde oplysning om forventet ankomstdato og klokkeslæt. Forhåndsanmeldelsen skal vedlægges kopi af tilladelsen givet efter stk. 1. Stk. 5. Den ansvarlige for partiet skal sikre at der indsendes en rapport over foretaget returvarekontrol af produkterne på modtagevirksomheden. Rapporten skal sendes til fødevareregionen, hvor modtagevirksomheden er beliggende. Stk. 6. De i stk. 1 omhandlede produkter må ikke tages i anvendelse eller overdrages, før fødevareregionen har givet tilladelse hertil.",
      "valid_from": "2009-04-30",
      "valid_to": null
    },
    {
      "provision_ref": "9:35",
      "chapter": "9",
      "section": "35",
      "content": "§ 35. Personer, som medtager eller modtager produkter fra andre samhandelslande som privat indførsel, skal ikke være registreret som importør. Indførsel er kun tilladt, når produkterne ikke overdrages til andre og følgende betingelse er opfyldt: 1) Produkterne har undergået en varmebehandling i en hermetisk lukket beholder til en F 0 -værdi på mindst 3,00. Stk. 2. Stk. 1, nr. 1, gælder dog ikke for følgende produkter: 1) Huder og skind, der har gennemgået en fuldstændig garvningsproces, og 2) forarbejdet foder til egne hunde og katte. Stk. 3. Stk. 1 og 2 gælder ikke for samhandelslande, for hvilke der er indført restriktioner som følge af mistanke om eller vished for risici over for folke- eller dyresundheden. Stk. 4. Privates indførsel af produkter bestemt til foder til selskabsdyr fra tredjelande må kun finde sted på betingelse af, at bestemmelserne i forordning (EF) nr. 206/2009 overholdes. Stk. 5. Private må dog indføre huder og skind, der har gennemgået en fuldstændig garvningsproces, på betingelse af at produkterne ikke overdrages til andre. Stk. 6. Stk. 4 og 5 gælder ikke for tredjelande, for hvilke der er indført restriktioner som følge af mistanke om eller vished for risici over for folke- eller dyresundheden. Stk. 7. Udbydere af international personbefordring samt lufthavne og havne skal på et for kunder henholdsvis passagerer synligt sted ophænge de plakater, som de får tilsendt af fødevareregionen, og som informerer om indholdet af denne paragraf. Fødevareregionen kan fastsætte vilkår for ophængningen, herunder i hvilket tidsrum plakaterne skal være ophængt.",
      "valid_from": "2009-04-30",
      "valid_to": null
    },
    {
      "provision_ref": "11:37",
      "chapter": "11",
      "section": "37",
      "content": "§ 37. Virksomheder, der anvendes som lager i en frizone eller toldoplag, skal veterinært udpeges af Fødevarestyrelsen, før der må oplagres ikke-konforme produkter. Den veterinære udpegning omfatter kun de produkter, der er omfattet af toldbevillingen. Stk. 2. Anmodning om udpegning i henhold til stk. 1 skal sendes til Fødevareregionen på et skema, jf. den i bilag 7 viste model. Anmodningen skal ledsages af en kopi af bevillingen fra told- og skattemyndighederne. Stk. 3. Anmodningen skal vedlægges dokumentation for, at der er et lokale af passende størrelse til rådighed for det personale, som udfører veterinærkontrollen. Lokalet skal være forbeholdt dette personale.",
      "valid_from": "2009-04-30",
      "valid_to": null
    },
    {
      "provision_ref": "11:38",
      "chapter": "11",
      "section": "38",
      "content": "§ 38. Ejere af de i § 37, stk. 1 nævnte virksomheder skal sikre, at lokalet, som anført i § 37, stk. 3, som minimum indeholder: 1) en telefon, 2) en telefax, 3) en computer til modtagelse og afsendelse af TRACES-meddelelser og 4) øvrige passende kontorfaciliteter. Stk. 2. Lagre i frizoner og toldoplag, der udpeges af Fødevarestyrelsen til oplagring af ikke-konforme produkter, skal råde over særskilte oplagringslokaler, der er forbeholdt ikke-konforme produkter. Stk. 3. Lagre, som foretager væsentlige bygningsmæssige ændringer, skal udpeges på ny og skal i den forbindelse opfylde betingelserne i stk. 2. Stk. 4. Ejere af virksomheder, der er udpeget efter § 37, stk. 1, skal føre dagligt register over produkter, som til- eller fraføres lageret. Registeret, som skal opbevares på lageret i mindst 5 år, skal som minimum indeholde følgende oplysninger: 1) For produkter, der tilføres lageret: a) dato for produkternes tilførsel til lageret, b) produkternes art, c) produkternes mængde i kg/liter, d) oprindelsesland, e) indgangsgrænsekontrolsted og f) løbenummeret på det veterinærkontrolcertifikat, der ledsagede produkterne til lageret. 2) For produkter, der fraføres lageret: a) dato for produkternes fraførsel fra lageret, b) produkternes art, c) produkternes mængde i kg/liter og d) løbenummeret på det veterinærkontrolcertifikat eller provianteringscertifikat, der ledsager produkterne fra lageret. 3) For produkter, der fraføres lageret med henblik på udførsel til tredjeland, desuden navnet på bestemmelsestredjelandet og udgangsgrænsekontrolstedet. 4) For produkter der fraføres lageret med henblik på destruktion, desuden navn og adresse på destruktions- eller forbrændingsanstalten.",
      "valid_from": "2009-04-30",
      "valid_to": null
    },
    {
      "provision_ref": "11:39",
      "chapter": "11",
      "section": "39",
      "content": "§ 39. Fødevarestyrelsen kan ændre eller tilbagekalde udpegningen af lagre i frizoner og toldoplag, hvis lageret eller ejeren af lageret ikke opfylder de betingelser, der er anført i dette kapitel.",
      "valid_from": "2009-04-30",
      "valid_to": null
    },
    {
      "provision_ref": "12:40",
      "chapter": "12",
      "section": "40",
      "content": "§ 40. Fødevareregionens, herunder grænsedyrlægens, forsegling af transportmidler eller partier af produkter, må kun brydes af fødevareregionen eller den kompetente myndighed i et andet samhandelsland. Stk. 2. Stk. 1 gælder også for forseglinger påsat i forbindelse med veterinærkontrol foretaget i andre samhandelslande, medmindre produkterne er frigivet til fri omsætning. Stk. 3. Stk. 1 gælder ikke for partier, som efter veterinærkontrol føres ud af samhandelsområdet.",
      "valid_from": "2009-04-30",
      "valid_to": null
    },
    {
      "provision_ref": "13:41",
      "chapter": "13",
      "section": "41",
      "content": "§ 41. Fødevarestyrelsen kan dispensere fra følgende bestemmelser: 1) § 10, stk. 1, således at partier, der er påbudt destrueret inden for en fastsat frist på grund af fund af zoonotiske patogener, kan tillades varmebehandlet på et godkendt forarbejdningsanlæg, hvorved patogenerne i produktet inaktiveres. 2) § 20, stk. 1, således at partier, der er påbudt destrueret inden for en fastsat frist på grund af fund af zoonotiske patogener, kan tillades varmebehandlet på et godkendt forarbejdningsanlæg, således at patogenerne i produktet inaktiveres. 3) § 36, stk. 4, således at en vareprøve kan tillades indført til analyse eller forskning, uanset at vareprøven har oprindelse i et samhandelsland eller tredjeland med restriktioner. Stk. 2. Fødevareregionerne kan dispensere fra følgende bestemmelser: 1) § 9, stk. 3, således at et parti, der er påbudt returneret eller destrueret inden for en fastsat frist, kan tillades varmebehandlet på et godkendt forarbejdningsanlæg, hvorved produkterne i partiet bringes til at opfylde gældende bestemmelser. 2) § 14, stk. 2, således at underretningen kan ske på engelsk. 3) § 16, således at havne og lufthavne kan undlade at fremsende lister over skibe eller flys forventede ankomst til grænsekontrolstedet, såfremt oplysningerne er tilgængelige for grænsekontrollen elektronisk. 4) § 19, stk. 2, således at parti, der er påbudt returneret eller destrueret inden for en fastsat frist, kan tillades varmebehandlet på et godkendt forarbejdningsanlæg hvorved produkterne i partiet bringes til at opfylde gældende bestemmelser. 5) § 30, stk. 2, nr. 3, således at erklæringen kan erstattes af en generel erklæring fra tredjelandets myndighed om, at lageret, hvor partiet har været opbevaret, er godkendt og underlagt tilsyn af det pågældende tredjelands myndighed.",
      "valid_from": "2009-04-30",
      "valid_to": null
    },
    {
      "provision_ref": "14:42",
      "chapter": "14",
      "section": "42",
      "content": "§ 42. Med bøde straffes den, der: 1) overtræder §§ 3-7, § 9, stk. 5-7, § 10, stk. 4, § 11, § 12, stk. 1, § 13, § 14, stk. 1-3 eller 5, §§ 15-17, § 19, stk. 5-8, § 20, stk. 4, § 21, § 22, stk. 2 eller 6, § 23, § 24, stk. 1-6 eller 9-10, § 25, § 26, stk. 1-6, § 27, § 28, § 29, stk. 1-3 eller 7, § 30, stk. 1, § 31, § 32, stk. 2, § 33, § 34, § 35, stk. 1, 4, 5 eller 7, § 36, § 37, § 38, eller § 40, stk. 1 eller 2, eller 2) undlader at efterkomme afgørelser eller påbud efter § 6, stk. 3, § 9, stk. 1 eller 3, § 10, stk. 1, § 12, stk. 2, § 19, stk. 2 eller 3, § 20, stk. 1, 2 eller 7, eller 3) tilsidesætter vilkår fastsat i medfør af: § 4, stk. 2, § 6, stk. 3, § 9, stk. 1 eller 4, § 10, stk. 3, § 12, stk. 2, § 13, stk. 5, § 19, stk. 1, 3, 4 eller 5, § 20, stk. 1-3, § 24, stk. 1, nr. 3, § 25, stk. 1, nr. 3, § 29, stk. 1, nr. 4, § 32, stk. 3, § 33, stk. 3, § 34, stk. 1 eller 6, § 35, stk. 7, eller § 36, stk. 1, 5 eller 7. Stk. 2. Straffen kan stige til fængsel i indtil 2 år, hvis overtrædelsen er begået forsætligt eller groft uagtsomt, og hvis der ved overtrædelsen er 1) forvoldt skade på sundheden eller fremkaldt fare herfor, eller 2) opnået eller tilsigtet opnået en økonomisk fordel for den pågældende selv eller andre, herunder ved besparelser. Stk. 3. Der kan pålægges selskaber m.v. (juridiske personer) strafansvar efter reglerne i straffelovens 5. kapitel.",
      "valid_from": "2009-04-30",
      "valid_to": null
    },
    {
      "provision_ref": "14:43",
      "chapter": "14",
      "section": "43",
      "content": "§ 43. Medmindre højere straf er forskyldt efter den øvrige lovgivning straffes med bøde den, der overtræder følgende bestemmelser i Kommissionens forordning (EF) Nr. 136/2004 af 22. januar 2004 om procedurer for EF-grænsekontrolstedernes veterinærkontrol af tredjelandsprodukter: 1) artikel 1-5, 2) artikel 8, eller 3) artikel 10.",
      "valid_from": "2009-04-30",
      "valid_to": null
    },
    {
      "provision_ref": "14:44",
      "chapter": "14",
      "section": "44",
      "content": "§ 44. Medmindre højere straf er forskyldt efter den øvrige lovgivning straffes med bøde den, der overtræder følgende bestemmelser i Kommissionens forordning (EF) nr. 206/2009 af 5. marts 2009 om indførsel til Fællesskabet af sendinger af animalske produkter til eget forbrug og om ændring af forordning (EF) nr. 136/2004: 1) artikel 2, 2) artikel 3, stk. 2, eller 3) artikel 4.",
      "valid_from": "2009-04-30",
      "valid_to": null
    },
    {
      "provision_ref": "14:45",
      "chapter": "14",
      "section": "45",
      "content": "§ 45. Bekendtgørelsen træder i kraft den 2. maj 2009. Stk. 2. Samtidig ophæves bekendtgørelse nr. 1386 af 19. december 2008 om veterinærkontrol ved indførsel af avlsmateriale og animalske nonfood produkter m.v.",
      "valid_from": "2009-04-30",
      "valid_to": null
    }
  ],
  "definitions": [
    {
      "term": "avlsmateriale",
      "definition": "sæd, oocytter og embryoner",
      "source_provision": "1:2"
    }
  ]
}
