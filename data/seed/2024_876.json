{
  "id": "2024:876",
  "type": "statute",
  "title": "Bekendtgørelse om meddelelse af opholds- og arbejdstilladelse til studerende",
  "short_name": "BEK H#LOKDOK04",
  "status": "in_force",
  "issued_date": "2024-06-27",
  "url": "https://www.retsinformation.dk/eli/lta/2024/876/xml",
  "description": "Retsinformation source. DocumentId=CS001842; AccessionNumber=B20240087605; Characters preserved in NFC; ASCII fallback used only for key/file generation.",
  "provisions": [
    {
      "provision_ref": "1:1",
      "chapter": "1",
      "section": "1",
      "content": "§ 1. Opholdstilladelse efter udlændingelovens § 9 i, stk. 1, med henblik på at deltage i en videregående uddannelse på en offentligt anerkendt uddannelsesinstitution kan gives, når uddannelsen er godkendt af en statslig myndighed, og 1) deltagelsen i uddannelsen er tilrettelagt af et ministerium eller den pågældende uddannelsesinstitution, eller 2) deltagelsen i uddannelsen er et led i en af udlændingen allerede påbegyndt videregående uddannelse i hjemlandet eller et andet land, hvor den pågældende har fast ophold. Stk. 2. Opholdstilladelse efter udlændingelovens § 9 i, stk. 1, med henblik på at deltage i en videregående uddannelse, som ikke er godkendt af en statslig myndighed, men som udbydes på en statsligt godkendt uddannelsesinstitution under statsligt tilsyn, kan gives, når der foreligger en gyldig vejledende udtalelse fra Danmarks Evalueringsinstitut om, at den pågældende uddannelse vurderes til at have et acceptabelt indholdsmæssigt kvalitetsniveau, og 1) deltagelsen i uddannelsen er tilrettelagt af den pågældende uddannelsesinstitution, eller 2) deltagelsen i uddannelsen er et led i en af udlændingen allerede påbegyndt videregående uddannelse i hjemlandet eller et andet land, hvor den pågældende har fast ophold. Stk. 3. Opholdstilladelse efter udlændingelovens § 9 i, stk. 2, med henblik på at deltage i en ph.d.-uddannelse her i landet kan gives, når 1) udlændingen er indskrevet på et dansk universitet og aflønnes af universitetet eller en virksomhed med tilknytning til udlændingens ph.d.-uddannelse, eller 2) udlændingen er indskrevet på et dansk universitet uden at være aflønnet af universitetet eller en virksomhed i Danmark. Stk. 4. Opholdstilladelse efter udlændingelovens § 9 i, stk. 3, med henblik på at opnå autorisation som læge, tandlæge eller sygeplejerske i Danmark kan gives, hvis Styrelsen for Patientsikkerhed forinden har vurderet, at udlændingen i udlandet har opnået et uddannelsesniveau, som kan sidestilles med den tilsvarende danske uddannelse, eller udlændingen af Styrelsen for Patientsikkerhed har fået tilladelse til under autorisationsprocessen at kompensere for et antal manglende kliniske timer i den udenlandske uddannelse. Stk. 5. Opholdstilladelse efter udlændingelovens § 9 i, stk. 4, med henblik på at opnå dansk autorisation kan gives, hvis udlændingen er omfattet af en særskilt autorisationsproces for særligt efterspurgte sundhedspersoner i medfør af § 2, stk. 5, i lov om autorisation af sundhedspersoner og om sundhedsfaglig virksomhed. Stk. 6. Opholdstilladelse efter udlændingelovens § 9 i, stk. 5, med henblik på at deltage i en uddannelse, der fører til, at udlændingen efter endt uddannelse kan varetage en arbejdsfunktion, der kan danne grundlag for meddelelse af opholdstilladelse efter udlændingelovens § 9 a, stk. 2, nr. 1 eller 2, kan gives, når uddannelsen er omfattet af stk. 1-3, eller der er tale om en erhvervsuddannelse omfattet af § 4, stk. 1, 1. pkt., eller stk. 2. Stk. 7. Opholdstilladelse efter udlændingelovens § 9 i, stk. 6, med henblik på at deltage i en uddannelse, der fører til, at udlændingen efter endt uddannelse kan varetage en arbejdsfunktion, der kan danne grundlag for meddelelse af opholdstilladelse efter udlændingelovens § 9 a, stk. 2, nr. 1 eller 2, kan gives, når uddannelsen er omfattet af stk. 1-3, eller der er tale om en erhvervsuddannelse omfattet af § 4, stk. 1, 1. pkt., eller stk. 2, og udlændingen har opholdstilladelse efter udlændingelovens § 9 i, stk. 5 eller 6. Stk. 8. En institution, der udbyder undervisning, sidestilles i henhold til denne bekendtgørelse med en offentligt anerkendt uddannelsesinstitution, jf. stk. 1, eller en statsligt godkendt uddannelsesinstitution under statsligt tilsyn, jf. stk. 2, hvis Uddannelses- og Forskningsministeriet har udpeget minimum et medlem af institutionens bestyrelse."
    },
    {
      "provision_ref": "1:2",
      "chapter": "1",
      "section": "2",
      "content": "§ 2. Opholdstilladelse efter udlændingelovens § 9 i, stk. 1, kan gives med henblik på deltagelse i et adgangsgivende kursus i forbindelse med en videregående uddannelse omfattet af § 1, stk. 1, nr. 1, eller § 1, stk. 2, nr. 1, når 1) adgangskurset er specifikt knyttet til den videregående uddannelse, 2) udlændingen er optaget på den videregående uddannelse, som adgangskurset er knyttet til, 3) Uddannelses- og Forskningsministeriet har fastsat, at deltagelse i kurset er et adgangskrav for at følge den videregående uddannelse, og 4) adgangskurset har en varighed af højst et år."
    },
    {
      "provision_ref": "1:3",
      "chapter": "1",
      "section": "3",
      "content": "§ 3. Opholdstilladelse efter udlændingelovens § 9 i, stk. 1, med henblik på at deltage i et kursus på en folkehøjskole eller lignende, som udbydes på en statsligt godkendt uddannelsesinstitution under statsligt tilsyn, kan gives, hvis skolens forstander erklærer på tro og love, at det kursus, som udlændingen skal følge, agtes afholdt således, at det vil udløse statstilskud i henhold til lov om folkehøjskoler eller lov om efterskoler, husholdningsskoler og håndarbejdsskoler. Stk. 2. Opholdstilladelse efter udlændingelovens § 9 i, stk. 1, med henblik på at deltage i et kursus på en folkehøjskole eller lignende, som skolens forstander ikke erklærer agtes gennemført med statstilskud, men som udbydes på en statsligt godkendt uddannelsesinstitution under statsligt tilsyn, kan gives, når der foreligger en gyldig vejledende udtalelse fra Danmarks Evalueringsinstitut om, at det pågældende kursus vurderes til at have et acceptabelt indholdsmæssigt kvalitetsniveau. Stk. 3. Opholdstilladelse efter stk. 1 og 2 er betinget af, at udlændingen har betalt det af skolen påkrævede deltagergebyr for kurset."
    },
    {
      "provision_ref": "1:4",
      "chapter": "1",
      "section": "4",
      "content": "§ 4. Opholdstilladelse efter udlændingelovens § 9 i, stk. 1, med henblik på at deltage i en ungdomsuddannelse eller grundskoleuddannelse kan gives, hvis uddannelsen er godkendt af en statslig myndighed. Opholdstilladelse efter 1. pkt. kan ikke gives med henblik på at deltage i en ungdomsuddannelse, der består af et grundforløb af en erhvervsuddannelse, medmindre deltagelsen sker som led i en international samarbejds- eller udvekslingsaftale m.v. Stk. 2. Opholdstilladelse efter udlændingelovens § 9 i, stk. 1, med henblik på at deltage i en ungdomsuddannelse eller grundskoleuddannelse, som ikke er godkendt af en statslig myndighed, men som udbydes på en statsligt godkendt uddannelsesinstitution under statsligt tilsyn, kan gives, når der foreligger en gyldig vejledende udtalelse fra Danmarks Evalueringsinstitut om, at den pågældende uddannelse vurderes til at have et acceptabelt indholdsmæssigt kvalitetsniveau. Stk. 3. Opholdstilladelse med henblik på at deltage i et år af en gymnasial uddannelse er betinget af, at 1) uddannelsesopholdet er arrangeret af en udvekslingsorganisation, 2) der er tale om fortsættelse af et i udlandet allerede etableret uddannelsesforløb, eller 3) udlændingen udtrykkeligt kun søger om tilladelse til at følge det første år af uddannelsen, og det er dokumenteret eller på anden måde sandsynliggjort, at den pågældende efter opholdet i Danmark har til hensigt at fortsætte uddannelsen i udlandet."
    },
    {
      "provision_ref": "1:5",
      "chapter": "1",
      "section": "5",
      "content": "§ 5. En udlænding, der meddeles opholdstilladelse efter § 1 med henblik på at deltage i og afslutte en uddannelse her i landet, meddeles samtidig opholdstilladelse med henblik på midlertidigt ophold for højst 6 måneder efter udlændingelovens § 9 i, stk. 17, jf. § 9 i, stk. 1, 5 eller 6, med henblik på at søge beskæftigelse her i landet efter afslutning af uddannelsen, jf. dog stk. 2. Stk. 2. En udlænding, der meddeles eller er meddelt og fortsat har opholdstilladelse efter § 1 med henblik på at deltage i og afslutte en dansk bachelor-, professionsbachelor-, kandidat- eller ph.d.-uddannelse, kan meddeles opholdstilladelse med henblik på midlertidigt ophold for højst 3 år efter udlændingelovens § 9 i, stk. 17, jf. § 9 i, stk. 1 eller 2, med henblik på at søge beskæftigelse efter afslutning af uddannelsen. 1. pkt. finder tilsvarende anvendelse for en udlænding, der meddeles eller er meddelt og fortsat har opholdstilladelse efter § 1 med henblik på at deltage i fællesuddannelsen Erasmus Mundus, Erasmus+ eller Nordic Master, og som afslutter deres uddannelse med en dansk uddannelsesgrad. Stk. 3. En udlænding, der meddeles eller er meddelt og fortsat har opholdstilladelse efter § 1 med henblik på at opnå dansk autorisation, kan meddeles opholdstilladelse med henblik på midlertidigt ophold for højst 6 måneder efter udlændingelovens § 9 i, stk. 17, jf. § 9 i, stk. 3 eller 4, med henblik på at søge beskæftigelse efter opnåelsen af dansk autorisation."
    },
    {
      "provision_ref": "2:6",
      "chapter": "2",
      "section": "6",
      "content": "§ 6. Opholdstilladelse efter § 1, stk. 1-3, 6 og 7, samt §§ 2-4 er betinget af, at udlændingen godtgør at være optaget på den uddannelse eller det kursus, der søges opholdstilladelse til. Medmindre særlige grunde taler herimod, skal Styrelsen for International Rekruttering og Integration forud for meddelelse af opholdstilladelse efter § 1, stk. 1-3, 6 og 7, samt §§ 2-4 anmode uddannelsesinstitutionen om at bekræfte, at udlændingen er optaget på den uddannelse eller det kursus, der søges opholdstilladelse til under de omstændigheder, der er angivet i ansøgningen, herunder i den af udlændingen fremlagte dokumentation for studieoptagelse. Indhentelse af oplysninger efter 2. pkt. skal ske på baggrund af samtykke fra udlændingen. Stk. 2. Opholdstilladelse efter § 1, stk. 1-3, 6 og 7, samt §§ 2-4 er betinget af, at udlændingen er studieaktiv i relation til det kursus eller den uddannelse, som danner grundlag for udlændingens opholdstilladelse. Uanset at betingelsen i 1. pkt. ikke er opfyldt, anses en udlænding med opholdstilladelse efter § 1, stk. 6 eller 7, for studieaktiv, hvis 1) den manglende studieaktivitet er begrundet i sygdom, der er dokumenteret ved en lægeerklæring eller lignende, og 2) udlændingen kan dokumentere at være indskrevet på den uddannelse, der danner grundlag for opholdstilladelsen. Stk. 3. Opholdstilladelse efter § 1, stk. 4, er betinget af, at udlændingen ikke inden for de seneste 2 år har opholdt sig i Danmark i medfør af § 1, stk. 4, jf. udlændingelovens § 9 i, stk. 3."
    },
    {
      "provision_ref": "2:7",
      "chapter": "2",
      "section": "7",
      "content": "§ 7. Opholdstilladelse efter § 1, stk. 1 og 2 og stk. 3, nr. 2, samt §§ 2-5 er betinget af, at udlændingens forsørgelse er sikret gennem egne midler, stipendium, studielån eller lignende. Stk. 2. Opholdstilladelse efter § 1, stk. 1 og 2 og stk. 3, nr. 2, samt §§ 2-4 er betinget af, at udlændingen dokumenterer, at vedkommendes forsørgelse er sikret gennem egne midler, stipendium, studielån eller lignende. Dokumentationskravet kan opfyldes ved, at udlændingen fremviser en udskrift fra en bankkonto i eget navn med et indestående, der svarer til det månedlige SU stipendium med udeboendesats i den periode, der søges opholdstilladelse til, dog maksimalt svarende til 12 måneder. 1. og 2. pkt. gælder dog ikke, hvis udlændingen ansøger om opholdstilladelse efter § 1, stk. 1 og 2 og stk. 3, nr. 2, og udlændingen har betalt den påkrævede studieafgift for uddannelsen, og den af udlændingen erlagte studieafgift mindst udgør betaling for første semester af uddannelsen. Stk. 3. Opholdstilladelse efter § 1, stk. 4-5, er betinget af, at udlændingen dokumenterer, at vedkommendes forsørgelse er sikret gennem egne midler. Dokumentationskravet opfyldes ved, at udlændingen fremviser en udskrift fra en bankkonto i eget navn med et indestående, der svarer til starthjælpssatsen i 2012, jf. stk. 4-5. Stk. 4. Er udlændingen under 25 år og indgiver ansøgning om opholdstilladelse efter § 1, stk. 4-5, skal udlændingen dokumentere at råde over midler, der svarer til starthjælpssatsen i 2012 for udeboende under 25 år i et år. Stk. 5. Er udlændingen 25 år eller ældre og indgiver ansøgning om opholdstilladelse efter § 1, stk. 4-5, skal udlændingen dokumentere at råde over midler, der svarer til starthjælpssatsen i 2012 for enlige, der er fyldt 25 år, i et år."
    },
    {
      "provision_ref": "2:8",
      "chapter": "2",
      "section": "8",
      "content": "§ 8. For udlændinge under 18 år er opholdstilladelse efter § 1, stk. 1-3, 6 og 7, samt §§ 2-4 betinget af, at den pågældende uddannelsesinstitution afgiver erklæring om at ville være behjælpelig med at sikre barnet et forsvarligt ophold her i landet for varigheden af tilladelsen. Stk. 2. For udlændinge under 18 år er opholdstilladelse efter § 1, stk. 1-3, 6 og 7, samt §§ 2-4 betinget af, at forældremyndighedens indehaver giver samtykke til barnets ophold her i landet."
    },
    {
      "provision_ref": "3:9",
      "chapter": "3",
      "section": "9",
      "content": "§ 9. Opholdstilladelse efter § 1, stk. 1-3, samt §§ 2-4 kan ikke gives, hvis der er en vis formodning for, at udlændingens intention ikke er at studere i Danmark. Ved vurderingen heraf kan der blandt andet indgå oplysninger om 1) udlændingens uddannelsesmæssige baggrund og sprogkundskaber, herunder om udlændingen besidder de forudsætninger, der må anses for nødvendige og sædvanlige for at kunne følge det uddannelsesforløb, der danner grundlag for ansøgningen om opholdstilladelse, og for i øvrigt at kunne begå sig i det danske samfund under det ønskede ophold, og om det ønskede ophold har en naturlig sammenhæng med udlændingens hidtidige uddannelse, 2) udlændingens tidligere ansøgninger om ophold i Danmark eller i det øvrige Schengen-område, herunder navnlig ansøgninger om asyl eller ansøgninger om familiesammenføring med herboende personer, 3) hvorvidt udlændingen tidligere har haft opholdstilladelse som studerende i Danmark eller i det øvrige Schengen-område, herunder om udlændingen har gennemført det eller de tidligere uddannelsesforløb, 4) hvorvidt udlændingen tidligere har fået inddraget en studieopholdstilladelse, jf. udlændingelovens § 19, stk. 1, nr. 14, eller fået afslag på en ansøgning om forlængelse, og 5) den uddannelsesinstitution, der søges om ophold ved, herunder om der tidligere har været problemer med opholdstilladelser givet til udenlandske studerende på den pågældende uddannelsesinstitution, fordi en betydelig andel af uddannelsesinstitutionens udenlandske elever er forsvundet eller på anden måde har misbrugt opholdstilladelsen, eller uddannelsesinstitutionen har rekrutteringsmetoder og lempelige optagelseskrav for udenlandske studerende, som kan tiltrække ansøgere, hvis hensigt reelt ikke er at studere i Danmark. Stk. 2. Opholdstilladelse efter § 1, stk. 6 og 7, kan ikke gives, hvis der er en vis formodning for, at udlændingens intention ikke er at studere i Danmark. Ved vurderingen heraf kan der blandt andet indgå oplysninger om 1) udlændingens uddannelsesmæssige baggrund og sprogkundskaber, herunder om udlændingen besidder de forudsætninger, der må anses for nødvendige og sædvanlige for at kunne følge det uddannelsesforløb, der danner grundlag for ansøgningen om opholdstilladelse, og for i øvrigt at kunne begå sig i det danske samfund under det ønskede ophold, 2) den uddannelsesinstitution, der søges om ophold ved, herunder om der tidligere har været problemer med opholdstilladelser givet til udenlandske studerende på den pågældende uddannelsesinstitution, fordi en betydelig andel af uddannelsesinstitutionens udenlandske elever er forsvundet eller på anden måde har misbrugt opholdstilladelsen, eller uddannelsesinstitutionen har rekrutteringsmetoder og lempelige optagelseskrav for udenlandske studerende, som kan tiltrække ansøgere, hvis hensigt reelt ikke er at studere i Danmark, 3) at udlændingen først søger og bliver optaget på uddannelsen efter, at vedkommende er blevet bekendt med, at udlændingemyndighederne har igangsat en sag med henblik på at vurdere, om udlændingens opholdstilladelse skal inddrages, 4) at udlændingen på ansøgningstidspunkt uden nærmere begrundelse eller dokumentation er væsentligt forsinket i uddannelsen, og 5) at udlændingen har skiftet uddannelse to eller flere gange i medfør af § 1, stk. 7."
    },
    {
      "provision_ref": "4:10",
      "chapter": "4",
      "section": "10",
      "content": "§ 10. Opholdstilladelse efter udlændingelovens § 9 n, stk. 1, til en udlænding, som har familiemæssig tilknytning til en udlænding med tidsbegrænset eller tidsubegrænset opholdstilladelse efter § 1, stk. 1 eller 2 eller stk. 3, nr. 2, stk. 4 eller 5, eller § 2, jf. udlændingelovens § 9 i, stk. 1 eller stk. 2, nr. 2, stk. 3 eller 4 (hovedpersonen), er betinget af, at 1) familien bor på fælles bopæl i Danmark, 2) udlændingen ikke modtager hjælp efter lov om aktiv socialpolitik, og 3) hovedpersonen dokumenterer at kunne forsørge udlændingen. Stk. 2. Hvis hovedpersonen har opholdstilladelse efter § 1, stk. 1 eller 2 eller stk. 3, nr. 2, kan dokumentationskravet i stk. 1, nr. 3, opfyldes ved, at hovedpersonen fremviser en udskrift fra en bankkonto i hovedpersonens navn med et indestående, der svarer til det månedlige SU stipendium med udeboendesats i den periode, der søges opholdstilladelse til, dog maksimalt svarende til 12 måneder. Stk. 3. Hvis hovedpersonen har opholdstilladelse efter § 1, stk. 4-5, opfyldes dokumentationskravet i stk. 1, nr. 3, ved, at hovedpersonen fremviser en udskrift fra en bankkonto i hovedpersonens navn med et indestående, der svarer til starthjælpssatsen i 2012, jf. stk. 4-7. Stk. 4. Indgiver medfølgende familie til en hovedperson, som er nævnt i § 7, stk. 4, ansøgning om opholdstilladelse skal hovedpersonen dokumentere følgende: 1) At råde over midler, der svarer til starthjælpssatsen i 2012 for udeboende under 25 år i et år, hvis den medfølgende familie er en ægtefælle eller fast samlever. 2) At råde over midler, der svarer til starthjælpssatsen for 2012 for udeboende under 25 i et år og starthjælpssatsen i 2012 for gifte og samlevende forældre i et år, hvis den medfølgende familie er en ægtefælle eller fast samlever og et mindreårigt barn. Satsen for gifte og samlevende forældre skal ikke betales for flere end to mindreårige børn. 3) At råde over midler, der svarer til starthjælpssatsen i 2012 for enlige forældre i et år, hvis den medfølgende familie er et mindreårigt barn. Satsen skal ikke betales for flere end to mindreårige børn. Stk. 5. Indgiver medfølgende familie til en hovedperson, som er nævnt i § 7, stk. 5, ansøgning om opholdstilladelse, skal hovedpersonen dokumentere følgende: 1) At råde over midler, der svarer til starthjælpssatsen i 2012 for gifte og samlevende personer, der er fyldt 25 år, i et år, hvis den medfølgende familie er en ægtefælle eller fast samlever. 2) At råde over midler, der svarer til starthjælpssatsen i 2012 for gifte og samlevende personer, der er fyldt 25 år, i et år og starthjælpssatsen i 2012 for gifte og samlevende forældre i et år, hvis den medfølgende familie er en ægtefælle eller fast samlever og et mindreårigt barn. Satsen for gifte og samlevende forældre skal ikke betales for flere end to mindreårige børn. 3) At råde over midler, der svarer til starthjælpssatsen i 2012 for enlige forældre i et år, hvis den medfølgende familie er et mindreårigt barn. Satsen skal ikke betales for flere end to mindreårige børn. Stk. 6. Indgiver medfølgende familie til en hovedperson, som er nævnt i § 7, stk. 4 og 5, og som er enlig forælder, ansøgning om opholdstilladelse skal hovedpersonen dokumentere at råde over midler, der svarer til starthjælpssatsen i 2012 for enlige forældre i et år, hvis den medfølgende familie er familiemedlemmer, som ikke er nævnt i stk. 4 og 5. Stk. 7. Indgiver medfølgende familie til en hovedperson, som er nævnt i § 7, stk. 4 og 5, og som er gift eller samlevende, ansøgning om opholdstilladelse skal hovedpersonen dokumentere at råde over midler, der svarer til starthjælpssatsen i 2012 for gifte og samlevende forældre i et år, hvis den medfølgende familie er familiemedlemmer, som ikke er nævnt i stk. 4 og 5."
    },
    {
      "provision_ref": "5:11",
      "chapter": "5",
      "section": "11",
      "content": "§ 11. Opholdstilladelse efter § 1, stk. 1, nr. 1, gives med henblik på midlertidigt ophold for højst den normerede længde af den pågældende uddannelse. Studerende på fællesuddannelserne Erasmus Mundus, Erasmus+ og Nordic Master gives ved første ansøgning om opholdstilladelse i Danmark en tilladelse, der er gyldig for den normerede længde af uddannelsen, uanset om efterfølgende dele af uddannelsen foregår uden for landets grænser. Opholdstilladelse efter 2. pkt., kan tidligst meddeles med gyldighed for en måned, før uddannelsen i Danmark påbegyndes. Stk. 2. Opholdstilladelse efter § 1, stk. 1, nr. 2, gives med henblik på midlertidigt ophold for højst den normerede længde af den del af den pågældende uddannelse, som udlændingen skal følge. Stk. 3. Opholdstilladelse efter § 1, stk. 2, nr. 1, gives med henblik på midlertidigt ophold for højst den normerede længde af den pågældende uddannelse. Opholdstilladelse kan højst gives indtil udløbet af gyldigheden af den foreliggende vejledende udtalelse fra Danmarks Evalueringsinstitut. Stk. 4. Opholdstilladelse efter § 1, stk. 2, nr. 2, gives med henblik på midlertidigt ophold for højst den normerede længde af den del af den pågældende uddannelse, som udlændingen skal følge. Opholdstilladelse kan højst gives for to år og højst indtil udløbet af gyldigheden af den foreliggende vejledende udtalelse fra Danmarks Evalueringsinstitut. Stk. 5. Opholdstilladelse efter § 1, stk. 3, gives med henblik på midlertidigt ophold for højst den normerede længde af den pågældende uddannelse eller den normerede længde af den del af den pågældende uddannelse, som udlændingen skal følge. Stk. 6. Opholdstilladelse efter § 1, stk. 1, nr. 1, kan forlænges i yderligere et år, hvis udlændingen er studieaktiv og ikke forsinket med mere end et år i forhold til den normerede studietid. Stk. 7. Opholdstilladelse efter § 1, stk. 1, nr. 2, kan forlænges i yderligere et år til højst to år, hvis udlændingen er studieaktiv og ikke forsinket med mere end et år i forhold til den normerede studietid. Stk. 8. Opholdstilladelse efter § 1, stk. 2, nr. 1, kan forlænges i yderligere et år, hvis udlændingen er studieaktiv og ikke forsinket med mere end et år i forhold til den normerede studietid. Opholdstilladelse kan højst gives indtil udløbet af gyldigheden af den foreliggende vejledende udtalelse fra Danmarks Evalueringsinstitut. Stk. 9. Opholdstilladelse efter § 1, stk. 2, nr. 2, kan forlænges i yderligere et år til højst to år, hvis udlændingen er studieaktiv og ikke forsinket med mere end et år i forhold til den normerede studietid. Opholdstilladelse kan højst gives indtil udløbet af gyldigheden af den foreliggende vejledende udtalelse fra Danmarks Evalueringsinstitut. Stk. 10. Opholdstilladelse efter § 1, stk. 3, kan forlænges i yderligere to år, hvis udlændingen er studieaktiv og ikke forsinket med mere end to år i forhold til den normerede studietid. Stk. 11. Opholdstilladelse efter § 1, stk. 4, med henblik på at opnå dansk autorisation som læge eller tandlæge gives med henblik på midlertidigt ophold for 3 år med mulighed for forlængelse i 2 år, hvis udlændingen har bestået det sprogprøvekrav, som er nødvendigt for at opnå dansk autorisation. Opholdstilladelsen kan yderligere forlænges, hvis udlændingen 5 år efter tidspunktet for udstedelse af opholdstilladelse i medfør af § 1, stk. 4, jf. udlændingelovens § 9 i, stk. 3, har indgået aftale om en evalueringsansættelse eller er påbegyndt en evalueringsansættelse. Stk. 12. Opholdstilladelse efter § 1, stk. 4, med henblik på at opnå dansk autorisation som sygeplejerske gives med henblik på midlertidigt ophold for højst 3 år. Opholdstilladelsen kan ikke forlænges med mindre særlige omstændigheder taler derfor, herunder hvis Styrelsen for Patientsikkerhed forlænger perioden, hvorefter udlændingen skal have afsluttet autorisationsprocessen. Stk. 13. Opholdstilladelse efter § 1, stk. 5, med henblik på at opnå dansk autorisation som læge eller tandlæge gives med henblik på midlertidigt ophold for højst 4 år. Opholdstilladelsen kan ikke forlænges med mindre særlige omstændigheder taler derfor. Stk. 14. Opholdstilladelse efter § 1, stk. 5, med henblik på at opnå dansk autorisation som anden sundhedsperson end læge og tandlæge gives med henblik på midlertidigt ophold for højst 3 år. Opholdstilladelsen kan ikke forlænges medmindre særlige omstændigheder taler derfor. Stk. 15. Opholdstilladelse efter § 1, stk. 6 og 7, gives med henblik på midlertidigt ophold i perioden fra opholdstilladelsen gives, og indtil udlændingen skal påbegynde uddannelsen og herudover for højst den normerede længde af den pågældende uddannelse. Opholdstilladelsen kan forlænges i yderligere et år, hvis udlændingen er studieaktiv og ikke forsinket med mere end et år i forhold til den normerede studietid. Opholdstilladelsen kan forlænges ud over 1 år, hvis udlændingen er forsinket i sin uddannelse pga. sygdom, der er dokumenteret ved en lægeerklæring eller lignende, og udlændingen kan dokumentere at være indskrevet på den uddannelse, der danner grundlag for opholdstilladelsen. Stk. 16. Opholdstilladelse efter § 5, stk. 1, jf. udlændingelovens § 9 i, stk. 17, jf. § 9 i, stk. 5 eller 6, kan forlænges for en periode på op til 6 måneder fra tidspunktet for afslutningen af udlændingens uddannelse. Stk. 17. Opholdstilladelse efter § 5, stk. 2, jf. § 1, kan forlænges for en periode på op til 3 år fra tidspunktet for afslutningen af udlændingens uddannelse. Kan opholdstilladelsen efter § 1 ikke forlænges yderligere, jf. stk. 6 eller 10, kan opholdstilladelse efter § 5, stk. 2, dog maksimalt forlænges for en periode svarende til 3 år fra udløbet af opholdstilladelsen efter § 1."
    },
    {
      "provision_ref": "5:12",
      "chapter": "5",
      "section": "12",
      "content": "§ 12. Opholdstilladelse efter § 2 med henblik på deltagelse i et adgangsgivende kursus i forbindelse med en videregående uddannelse omfattet af § 1, stk. 1, nr. 1, gives med henblik på midlertidigt ophold for højst varigheden af det pågældende adgangskursus. Stk. 2. Opholdstilladelse efter § 2 med henblik på deltagelse i et adgangsgivende kursus i forbindelse med en videregående uddannelse omfattet af § 1, stk. 2, nr. 1, gives med henblik på midlertidigt ophold for højst varigheden af det pågældende adgangskursus, dog højst indtil udløbet af gyldigheden af den foreliggende vejledende udtalelse fra Danmarks Evalueringsinstitut om den videregående uddannelse."
    },
    {
      "provision_ref": "5:13",
      "chapter": "5",
      "section": "13",
      "content": "§ 13. Opholdstilladelse efter § 3, stk. 1, gives med henblik på midlertidigt ophold for højst varigheden af det pågældende kursus, dog for højst 18 måneder. Stk. 2. Opholdstilladelse efter § 3, stk. 2, gives med henblik på midlertidigt ophold for højst varigheden af det pågældende kursus, dog for højst 18 måneder og højst indtil udløbet af gyldigheden af den foreliggende vejledende udtalelse fra Danmarks Evalueringsinstitut."
    },
    {
      "provision_ref": "5:14",
      "chapter": "5",
      "section": "14",
      "content": "§ 14. Opholdstilladelse efter § 4, stk. 1, gives med henblik på midlertidigt ophold for højst et år. Stk. 2. Opholdstilladelse efter § 4, stk. 2, gives med henblik på midlertidigt ophold for højst et år og højst indtil udløbet af gyldigheden af den foreliggende vejledende udtalelse fra Danmarks Evalueringsinstitut. Stk. 3. I særlige tilfælde kan en opholdstilladelse, der er givet efter § 4, stk. 1, forlænges i højst yderligere et år. Stk. 4. I særlige tilfælde kan en opholdstilladelse, der er givet efter § 4, stk. 2, forlænges i højst yderligere et år. Opholdstilladelse kan højst gives indtil udløbet af gyldigheden af den foreliggende vejledende udtalelse fra Danmarks Evalueringsinstitut."
    },
    {
      "provision_ref": "5:15",
      "chapter": "5",
      "section": "15",
      "content": "§ 15. Tidsbegrænset opholdstilladelse efter udlændingelovens § 9 n som følge af familiemæssig tilknytning til en udlænding med opholdstilladelse efter § 1, stk. 1-5, eller § 2, jf. udlændingelovens § 9 i, stk. 1-4, gives højst indtil udløbet af det tidsrum, hvor udlændingen har opholdstilladelse her i landet. Har udlændingen tidsubegrænset opholdstilladelse eller opnået dansk indfødsret gives opholdstilladelse for højst 5 år ad gangen."
    },
    {
      "provision_ref": "6:16",
      "chapter": "6",
      "section": "16",
      "content": "§ 16. Arbejdstilladelse gives til udlændinge med opholdstilladelse efter § 1, stk. 1-3 eller 7, § 2 eller § 5, stk. 1-2, jf. udlændingelovens § 9 i, stk. 1, 2, 6 eller 17, til beskæftigelse ved deltidsarbejde i indtil 90 timer pr. måned opgjort pr. kalendermåned. Arbejdstilladelse gives endvidere til de udlændinge, der er nævnt i § 1, stk. 1-3 og 7, § 2 og § 5, stk. 1-2, jf. udlændingelovens § 9 i, stk. 1, 2, 6 og 17, med ret til beskæftigelse på fuld tid i månederne juni, juli og august. 1. og 2. pkt. finder tilsvarende anvendelse for udlændinge, der er meddelt opholdstilladelse efter udlændingelovens § 9 a, stk. 3, hvis udlændingen deltager i en ph.d.-uddannelse. Stk. 2. Arbejdstilladelse gives til en udlænding, der har ansøgt om opholdstilladelse efter § 1, stk. 6, i tiden indtil der træffes endelig afgørelse om, hvorvidt udlændingen kan meddeles opholdstilladelse. Arbejdstilladelsen giver ret til at arbejde uden begrænsning. 1. og 2. pkt. finder tilsvarende anvendelse, hvis udlændingen har opholdstilladelse efter § 1, stk. 6, men endnu ikke er påbegyndt uddannelsen. Er udlændingen påbegyndt uddannelsen, og er udlændingen meddelt opholdstilladelse, finder stk. 1, 1. og 2. pkt., tilsvarende anvendelse. Stk. 3. Arbejdstilladelse kan efter ansøgning gives til en udlænding, der er meddelt opholdstilladelse efter § 5, stk. 2, når udlændingen har afsluttet en dansk bachelor-, professionsbachelor-, kandidat- eller ph.d.-uddannelse. Arbejdstilladelsen giver ret til at arbejde uden begrænsning. Stk. 4. Er udlændingen optaget på en uddannelse, der indebærer obligatorisk elev- eller praktikophold, gives en ikke-stedfæstet arbejdstilladelse med henblik på fuldtidsarbejde i perioder med obligatoriske elev- eller praktikophold. Stk. 5. Medmindre særlige grunde taler herfor, kan der ikke gives arbejdstilladelse til udlændinge med opholdstilladelse efter §§ 3-4, jf. udlændingelovens § 9 i, stk. 1."
    },
    {
      "provision_ref": "7:17",
      "chapter": "7",
      "section": "17",
      "content": "§ 17. Bekendtgørelsen træder i kraft den 1. juli 2024. Stk. 2. Bekendtgørelse nr. 363 af 30. marts 2023 om meddelelse af opholds- og arbejdstilladelse til studerende ophæves. Stk. 3. § 1, stk. 8, finder ikke anvendelse for udlændinge, der inden den 1. januar 2022 har indgivet ansøgning om opholdstilladelse. For disse udlændinge finder de hidtil gældende regler anvendelse. Stk. 4. § 6, stk. 3, finder ikke anvendelse for udlændinge, der inden den 1. juli 2024 har indgivet ansøgning om opholdstilladelse efter § 1, stk. 4. For disse udlændinge finder de hidtil gældende regler anvendelse. Stk. 5. Udlændinge, der er i besiddelse af en gyldig arbejdstilladelse udstedt inden den 1. juli 2024, har, jf. § 16, stk. 1, 1. pkt., i bekendtgørelse nr. 363 af 30. marts 2023, ret til beskæftigelse ved deltidsarbejde i indtil 20 timer ugentligt opgjort som et gennemsnit pr. kalendermåned eller, jf. § 16, stk. 1, 1. pkt., i nærværende bekendtgørelse, indtil 90 timer pr. måned opgjort pr. kalendermåned."
    }
  ],
  "provision_versions": [
    {
      "provision_ref": "1:1",
      "chapter": "1",
      "section": "1",
      "content": "§ 1. Opholdstilladelse efter udlændingelovens § 9 i, stk. 1, med henblik på at deltage i en videregående uddannelse på en offentligt anerkendt uddannelsesinstitution kan gives, når uddannelsen er godkendt af en statslig myndighed, og 1) deltagelsen i uddannelsen er tilrettelagt af et ministerium eller den pågældende uddannelsesinstitution, eller 2) deltagelsen i uddannelsen er et led i en af udlændingen allerede påbegyndt videregående uddannelse i hjemlandet eller et andet land, hvor den pågældende har fast ophold. Stk. 2. Opholdstilladelse efter udlændingelovens § 9 i, stk. 1, med henblik på at deltage i en videregående uddannelse, som ikke er godkendt af en statslig myndighed, men som udbydes på en statsligt godkendt uddannelsesinstitution under statsligt tilsyn, kan gives, når der foreligger en gyldig vejledende udtalelse fra Danmarks Evalueringsinstitut om, at den pågældende uddannelse vurderes til at have et acceptabelt indholdsmæssigt kvalitetsniveau, og 1) deltagelsen i uddannelsen er tilrettelagt af den pågældende uddannelsesinstitution, eller 2) deltagelsen i uddannelsen er et led i en af udlændingen allerede påbegyndt videregående uddannelse i hjemlandet eller et andet land, hvor den pågældende har fast ophold. Stk. 3. Opholdstilladelse efter udlændingelovens § 9 i, stk. 2, med henblik på at deltage i en ph.d.-uddannelse her i landet kan gives, når 1) udlændingen er indskrevet på et dansk universitet og aflønnes af universitetet eller en virksomhed med tilknytning til udlændingens ph.d.-uddannelse, eller 2) udlændingen er indskrevet på et dansk universitet uden at være aflønnet af universitetet eller en virksomhed i Danmark. Stk. 4. Opholdstilladelse efter udlændingelovens § 9 i, stk. 3, med henblik på at opnå autorisation som læge, tandlæge eller sygeplejerske i Danmark kan gives, hvis Styrelsen for Patientsikkerhed forinden har vurderet, at udlændingen i udlandet har opnået et uddannelsesniveau, som kan sidestilles med den tilsvarende danske uddannelse, eller udlændingen af Styrelsen for Patientsikkerhed har fået tilladelse til under autorisationsprocessen at kompensere for et antal manglende kliniske timer i den udenlandske uddannelse. Stk. 5. Opholdstilladelse efter udlændingelovens § 9 i, stk. 4, med henblik på at opnå dansk autorisation kan gives, hvis udlændingen er omfattet af en særskilt autorisationsproces for særligt efterspurgte sundhedspersoner i medfør af § 2, stk. 5, i lov om autorisation af sundhedspersoner og om sundhedsfaglig virksomhed. Stk. 6. Opholdstilladelse efter udlændingelovens § 9 i, stk. 5, med henblik på at deltage i en uddannelse, der fører til, at udlændingen efter endt uddannelse kan varetage en arbejdsfunktion, der kan danne grundlag for meddelelse af opholdstilladelse efter udlændingelovens § 9 a, stk. 2, nr. 1 eller 2, kan gives, når uddannelsen er omfattet af stk. 1-3, eller der er tale om en erhvervsuddannelse omfattet af § 4, stk. 1, 1. pkt., eller stk. 2. Stk. 7. Opholdstilladelse efter udlændingelovens § 9 i, stk. 6, med henblik på at deltage i en uddannelse, der fører til, at udlændingen efter endt uddannelse kan varetage en arbejdsfunktion, der kan danne grundlag for meddelelse af opholdstilladelse efter udlændingelovens § 9 a, stk. 2, nr. 1 eller 2, kan gives, når uddannelsen er omfattet af stk. 1-3, eller der er tale om en erhvervsuddannelse omfattet af § 4, stk. 1, 1. pkt., eller stk. 2, og udlændingen har opholdstilladelse efter udlændingelovens § 9 i, stk. 5 eller 6. Stk. 8. En institution, der udbyder undervisning, sidestilles i henhold til denne bekendtgørelse med en offentligt anerkendt uddannelsesinstitution, jf. stk. 1, eller en statsligt godkendt uddannelsesinstitution under statsligt tilsyn, jf. stk. 2, hvis Uddannelses- og Forskningsministeriet har udpeget minimum et medlem af institutionens bestyrelse.",
      "valid_from": "2024-06-27",
      "valid_to": null
    },
    {
      "provision_ref": "1:2",
      "chapter": "1",
      "section": "2",
      "content": "§ 2. Opholdstilladelse efter udlændingelovens § 9 i, stk. 1, kan gives med henblik på deltagelse i et adgangsgivende kursus i forbindelse med en videregående uddannelse omfattet af § 1, stk. 1, nr. 1, eller § 1, stk. 2, nr. 1, når 1) adgangskurset er specifikt knyttet til den videregående uddannelse, 2) udlændingen er optaget på den videregående uddannelse, som adgangskurset er knyttet til, 3) Uddannelses- og Forskningsministeriet har fastsat, at deltagelse i kurset er et adgangskrav for at følge den videregående uddannelse, og 4) adgangskurset har en varighed af højst et år.",
      "valid_from": "2024-06-27",
      "valid_to": null
    },
    {
      "provision_ref": "1:3",
      "chapter": "1",
      "section": "3",
      "content": "§ 3. Opholdstilladelse efter udlændingelovens § 9 i, stk. 1, med henblik på at deltage i et kursus på en folkehøjskole eller lignende, som udbydes på en statsligt godkendt uddannelsesinstitution under statsligt tilsyn, kan gives, hvis skolens forstander erklærer på tro og love, at det kursus, som udlændingen skal følge, agtes afholdt således, at det vil udløse statstilskud i henhold til lov om folkehøjskoler eller lov om efterskoler, husholdningsskoler og håndarbejdsskoler. Stk. 2. Opholdstilladelse efter udlændingelovens § 9 i, stk. 1, med henblik på at deltage i et kursus på en folkehøjskole eller lignende, som skolens forstander ikke erklærer agtes gennemført med statstilskud, men som udbydes på en statsligt godkendt uddannelsesinstitution under statsligt tilsyn, kan gives, når der foreligger en gyldig vejledende udtalelse fra Danmarks Evalueringsinstitut om, at det pågældende kursus vurderes til at have et acceptabelt indholdsmæssigt kvalitetsniveau. Stk. 3. Opholdstilladelse efter stk. 1 og 2 er betinget af, at udlændingen har betalt det af skolen påkrævede deltagergebyr for kurset.",
      "valid_from": "2024-06-27",
      "valid_to": null
    },
    {
      "provision_ref": "1:4",
      "chapter": "1",
      "section": "4",
      "content": "§ 4. Opholdstilladelse efter udlændingelovens § 9 i, stk. 1, med henblik på at deltage i en ungdomsuddannelse eller grundskoleuddannelse kan gives, hvis uddannelsen er godkendt af en statslig myndighed. Opholdstilladelse efter 1. pkt. kan ikke gives med henblik på at deltage i en ungdomsuddannelse, der består af et grundforløb af en erhvervsuddannelse, medmindre deltagelsen sker som led i en international samarbejds- eller udvekslingsaftale m.v. Stk. 2. Opholdstilladelse efter udlændingelovens § 9 i, stk. 1, med henblik på at deltage i en ungdomsuddannelse eller grundskoleuddannelse, som ikke er godkendt af en statslig myndighed, men som udbydes på en statsligt godkendt uddannelsesinstitution under statsligt tilsyn, kan gives, når der foreligger en gyldig vejledende udtalelse fra Danmarks Evalueringsinstitut om, at den pågældende uddannelse vurderes til at have et acceptabelt indholdsmæssigt kvalitetsniveau. Stk. 3. Opholdstilladelse med henblik på at deltage i et år af en gymnasial uddannelse er betinget af, at 1) uddannelsesopholdet er arrangeret af en udvekslingsorganisation, 2) der er tale om fortsættelse af et i udlandet allerede etableret uddannelsesforløb, eller 3) udlændingen udtrykkeligt kun søger om tilladelse til at følge det første år af uddannelsen, og det er dokumenteret eller på anden måde sandsynliggjort, at den pågældende efter opholdet i Danmark har til hensigt at fortsætte uddannelsen i udlandet.",
      "valid_from": "2024-06-27",
      "valid_to": null
    },
    {
      "provision_ref": "1:5",
      "chapter": "1",
      "section": "5",
      "content": "§ 5. En udlænding, der meddeles opholdstilladelse efter § 1 med henblik på at deltage i og afslutte en uddannelse her i landet, meddeles samtidig opholdstilladelse med henblik på midlertidigt ophold for højst 6 måneder efter udlændingelovens § 9 i, stk. 17, jf. § 9 i, stk. 1, 5 eller 6, med henblik på at søge beskæftigelse her i landet efter afslutning af uddannelsen, jf. dog stk. 2. Stk. 2. En udlænding, der meddeles eller er meddelt og fortsat har opholdstilladelse efter § 1 med henblik på at deltage i og afslutte en dansk bachelor-, professionsbachelor-, kandidat- eller ph.d.-uddannelse, kan meddeles opholdstilladelse med henblik på midlertidigt ophold for højst 3 år efter udlændingelovens § 9 i, stk. 17, jf. § 9 i, stk. 1 eller 2, med henblik på at søge beskæftigelse efter afslutning af uddannelsen. 1. pkt. finder tilsvarende anvendelse for en udlænding, der meddeles eller er meddelt og fortsat har opholdstilladelse efter § 1 med henblik på at deltage i fællesuddannelsen Erasmus Mundus, Erasmus+ eller Nordic Master, og som afslutter deres uddannelse med en dansk uddannelsesgrad. Stk. 3. En udlænding, der meddeles eller er meddelt og fortsat har opholdstilladelse efter § 1 med henblik på at opnå dansk autorisation, kan meddeles opholdstilladelse med henblik på midlertidigt ophold for højst 6 måneder efter udlændingelovens § 9 i, stk. 17, jf. § 9 i, stk. 3 eller 4, med henblik på at søge beskæftigelse efter opnåelsen af dansk autorisation.",
      "valid_from": "2024-06-27",
      "valid_to": null
    },
    {
      "provision_ref": "2:6",
      "chapter": "2",
      "section": "6",
      "content": "§ 6. Opholdstilladelse efter § 1, stk. 1-3, 6 og 7, samt §§ 2-4 er betinget af, at udlændingen godtgør at være optaget på den uddannelse eller det kursus, der søges opholdstilladelse til. Medmindre særlige grunde taler herimod, skal Styrelsen for International Rekruttering og Integration forud for meddelelse af opholdstilladelse efter § 1, stk. 1-3, 6 og 7, samt §§ 2-4 anmode uddannelsesinstitutionen om at bekræfte, at udlændingen er optaget på den uddannelse eller det kursus, der søges opholdstilladelse til under de omstændigheder, der er angivet i ansøgningen, herunder i den af udlændingen fremlagte dokumentation for studieoptagelse. Indhentelse af oplysninger efter 2. pkt. skal ske på baggrund af samtykke fra udlændingen. Stk. 2. Opholdstilladelse efter § 1, stk. 1-3, 6 og 7, samt §§ 2-4 er betinget af, at udlændingen er studieaktiv i relation til det kursus eller den uddannelse, som danner grundlag for udlændingens opholdstilladelse. Uanset at betingelsen i 1. pkt. ikke er opfyldt, anses en udlænding med opholdstilladelse efter § 1, stk. 6 eller 7, for studieaktiv, hvis 1) den manglende studieaktivitet er begrundet i sygdom, der er dokumenteret ved en lægeerklæring eller lignende, og 2) udlændingen kan dokumentere at være indskrevet på den uddannelse, der danner grundlag for opholdstilladelsen. Stk. 3. Opholdstilladelse efter § 1, stk. 4, er betinget af, at udlændingen ikke inden for de seneste 2 år har opholdt sig i Danmark i medfør af § 1, stk. 4, jf. udlændingelovens § 9 i, stk. 3.",
      "valid_from": "2024-06-27",
      "valid_to": null
    },
    {
      "provision_ref": "2:7",
      "chapter": "2",
      "section": "7",
      "content": "§ 7. Opholdstilladelse efter § 1, stk. 1 og 2 og stk. 3, nr. 2, samt §§ 2-5 er betinget af, at udlændingens forsørgelse er sikret gennem egne midler, stipendium, studielån eller lignende. Stk. 2. Opholdstilladelse efter § 1, stk. 1 og 2 og stk. 3, nr. 2, samt §§ 2-4 er betinget af, at udlændingen dokumenterer, at vedkommendes forsørgelse er sikret gennem egne midler, stipendium, studielån eller lignende. Dokumentationskravet kan opfyldes ved, at udlændingen fremviser en udskrift fra en bankkonto i eget navn med et indestående, der svarer til det månedlige SU stipendium med udeboendesats i den periode, der søges opholdstilladelse til, dog maksimalt svarende til 12 måneder. 1. og 2. pkt. gælder dog ikke, hvis udlændingen ansøger om opholdstilladelse efter § 1, stk. 1 og 2 og stk. 3, nr. 2, og udlændingen har betalt den påkrævede studieafgift for uddannelsen, og den af udlændingen erlagte studieafgift mindst udgør betaling for første semester af uddannelsen. Stk. 3. Opholdstilladelse efter § 1, stk. 4-5, er betinget af, at udlændingen dokumenterer, at vedkommendes forsørgelse er sikret gennem egne midler. Dokumentationskravet opfyldes ved, at udlændingen fremviser en udskrift fra en bankkonto i eget navn med et indestående, der svarer til starthjælpssatsen i 2012, jf. stk. 4-5. Stk. 4. Er udlændingen under 25 år og indgiver ansøgning om opholdstilladelse efter § 1, stk. 4-5, skal udlændingen dokumentere at råde over midler, der svarer til starthjælpssatsen i 2012 for udeboende under 25 år i et år. Stk. 5. Er udlændingen 25 år eller ældre og indgiver ansøgning om opholdstilladelse efter § 1, stk. 4-5, skal udlændingen dokumentere at råde over midler, der svarer til starthjælpssatsen i 2012 for enlige, der er fyldt 25 år, i et år.",
      "valid_from": "2024-06-27",
      "valid_to": null
    },
    {
      "provision_ref": "2:8",
      "chapter": "2",
      "section": "8",
      "content": "§ 8. For udlændinge under 18 år er opholdstilladelse efter § 1, stk. 1-3, 6 og 7, samt §§ 2-4 betinget af, at den pågældende uddannelsesinstitution afgiver erklæring om at ville være behjælpelig med at sikre barnet et forsvarligt ophold her i landet for varigheden af tilladelsen. Stk. 2. For udlændinge under 18 år er opholdstilladelse efter § 1, stk. 1-3, 6 og 7, samt §§ 2-4 betinget af, at forældremyndighedens indehaver giver samtykke til barnets ophold her i landet.",
      "valid_from": "2024-06-27",
      "valid_to": null
    },
    {
      "provision_ref": "3:9",
      "chapter": "3",
      "section": "9",
      "content": "§ 9. Opholdstilladelse efter § 1, stk. 1-3, samt §§ 2-4 kan ikke gives, hvis der er en vis formodning for, at udlændingens intention ikke er at studere i Danmark. Ved vurderingen heraf kan der blandt andet indgå oplysninger om 1) udlændingens uddannelsesmæssige baggrund og sprogkundskaber, herunder om udlændingen besidder de forudsætninger, der må anses for nødvendige og sædvanlige for at kunne følge det uddannelsesforløb, der danner grundlag for ansøgningen om opholdstilladelse, og for i øvrigt at kunne begå sig i det danske samfund under det ønskede ophold, og om det ønskede ophold har en naturlig sammenhæng med udlændingens hidtidige uddannelse, 2) udlændingens tidligere ansøgninger om ophold i Danmark eller i det øvrige Schengen-område, herunder navnlig ansøgninger om asyl eller ansøgninger om familiesammenføring med herboende personer, 3) hvorvidt udlændingen tidligere har haft opholdstilladelse som studerende i Danmark eller i det øvrige Schengen-område, herunder om udlændingen har gennemført det eller de tidligere uddannelsesforløb, 4) hvorvidt udlændingen tidligere har fået inddraget en studieopholdstilladelse, jf. udlændingelovens § 19, stk. 1, nr. 14, eller fået afslag på en ansøgning om forlængelse, og 5) den uddannelsesinstitution, der søges om ophold ved, herunder om der tidligere har været problemer med opholdstilladelser givet til udenlandske studerende på den pågældende uddannelsesinstitution, fordi en betydelig andel af uddannelsesinstitutionens udenlandske elever er forsvundet eller på anden måde har misbrugt opholdstilladelsen, eller uddannelsesinstitutionen har rekrutteringsmetoder og lempelige optagelseskrav for udenlandske studerende, som kan tiltrække ansøgere, hvis hensigt reelt ikke er at studere i Danmark. Stk. 2. Opholdstilladelse efter § 1, stk. 6 og 7, kan ikke gives, hvis der er en vis formodning for, at udlændingens intention ikke er at studere i Danmark. Ved vurderingen heraf kan der blandt andet indgå oplysninger om 1) udlændingens uddannelsesmæssige baggrund og sprogkundskaber, herunder om udlændingen besidder de forudsætninger, der må anses for nødvendige og sædvanlige for at kunne følge det uddannelsesforløb, der danner grundlag for ansøgningen om opholdstilladelse, og for i øvrigt at kunne begå sig i det danske samfund under det ønskede ophold, 2) den uddannelsesinstitution, der søges om ophold ved, herunder om der tidligere har været problemer med opholdstilladelser givet til udenlandske studerende på den pågældende uddannelsesinstitution, fordi en betydelig andel af uddannelsesinstitutionens udenlandske elever er forsvundet eller på anden måde har misbrugt opholdstilladelsen, eller uddannelsesinstitutionen har rekrutteringsmetoder og lempelige optagelseskrav for udenlandske studerende, som kan tiltrække ansøgere, hvis hensigt reelt ikke er at studere i Danmark, 3) at udlændingen først søger og bliver optaget på uddannelsen efter, at vedkommende er blevet bekendt med, at udlændingemyndighederne har igangsat en sag med henblik på at vurdere, om udlændingens opholdstilladelse skal inddrages, 4) at udlændingen på ansøgningstidspunkt uden nærmere begrundelse eller dokumentation er væsentligt forsinket i uddannelsen, og 5) at udlændingen har skiftet uddannelse to eller flere gange i medfør af § 1, stk. 7.",
      "valid_from": "2024-06-27",
      "valid_to": null
    },
    {
      "provision_ref": "4:10",
      "chapter": "4",
      "section": "10",
      "content": "§ 10. Opholdstilladelse efter udlændingelovens § 9 n, stk. 1, til en udlænding, som har familiemæssig tilknytning til en udlænding med tidsbegrænset eller tidsubegrænset opholdstilladelse efter § 1, stk. 1 eller 2 eller stk. 3, nr. 2, stk. 4 eller 5, eller § 2, jf. udlændingelovens § 9 i, stk. 1 eller stk. 2, nr. 2, stk. 3 eller 4 (hovedpersonen), er betinget af, at 1) familien bor på fælles bopæl i Danmark, 2) udlændingen ikke modtager hjælp efter lov om aktiv socialpolitik, og 3) hovedpersonen dokumenterer at kunne forsørge udlændingen. Stk. 2. Hvis hovedpersonen har opholdstilladelse efter § 1, stk. 1 eller 2 eller stk. 3, nr. 2, kan dokumentationskravet i stk. 1, nr. 3, opfyldes ved, at hovedpersonen fremviser en udskrift fra en bankkonto i hovedpersonens navn med et indestående, der svarer til det månedlige SU stipendium med udeboendesats i den periode, der søges opholdstilladelse til, dog maksimalt svarende til 12 måneder. Stk. 3. Hvis hovedpersonen har opholdstilladelse efter § 1, stk. 4-5, opfyldes dokumentationskravet i stk. 1, nr. 3, ved, at hovedpersonen fremviser en udskrift fra en bankkonto i hovedpersonens navn med et indestående, der svarer til starthjælpssatsen i 2012, jf. stk. 4-7. Stk. 4. Indgiver medfølgende familie til en hovedperson, som er nævnt i § 7, stk. 4, ansøgning om opholdstilladelse skal hovedpersonen dokumentere følgende: 1) At råde over midler, der svarer til starthjælpssatsen i 2012 for udeboende under 25 år i et år, hvis den medfølgende familie er en ægtefælle eller fast samlever. 2) At råde over midler, der svarer til starthjælpssatsen for 2012 for udeboende under 25 i et år og starthjælpssatsen i 2012 for gifte og samlevende forældre i et år, hvis den medfølgende familie er en ægtefælle eller fast samlever og et mindreårigt barn. Satsen for gifte og samlevende forældre skal ikke betales for flere end to mindreårige børn. 3) At råde over midler, der svarer til starthjælpssatsen i 2012 for enlige forældre i et år, hvis den medfølgende familie er et mindreårigt barn. Satsen skal ikke betales for flere end to mindreårige børn. Stk. 5. Indgiver medfølgende familie til en hovedperson, som er nævnt i § 7, stk. 5, ansøgning om opholdstilladelse, skal hovedpersonen dokumentere følgende: 1) At råde over midler, der svarer til starthjælpssatsen i 2012 for gifte og samlevende personer, der er fyldt 25 år, i et år, hvis den medfølgende familie er en ægtefælle eller fast samlever. 2) At råde over midler, der svarer til starthjælpssatsen i 2012 for gifte og samlevende personer, der er fyldt 25 år, i et år og starthjælpssatsen i 2012 for gifte og samlevende forældre i et år, hvis den medfølgende familie er en ægtefælle eller fast samlever og et mindreårigt barn. Satsen for gifte og samlevende forældre skal ikke betales for flere end to mindreårige børn. 3) At råde over midler, der svarer til starthjælpssatsen i 2012 for enlige forældre i et år, hvis den medfølgende familie er et mindreårigt barn. Satsen skal ikke betales for flere end to mindreårige børn. Stk. 6. Indgiver medfølgende familie til en hovedperson, som er nævnt i § 7, stk. 4 og 5, og som er enlig forælder, ansøgning om opholdstilladelse skal hovedpersonen dokumentere at råde over midler, der svarer til starthjælpssatsen i 2012 for enlige forældre i et år, hvis den medfølgende familie er familiemedlemmer, som ikke er nævnt i stk. 4 og 5. Stk. 7. Indgiver medfølgende familie til en hovedperson, som er nævnt i § 7, stk. 4 og 5, og som er gift eller samlevende, ansøgning om opholdstilladelse skal hovedpersonen dokumentere at råde over midler, der svarer til starthjælpssatsen i 2012 for gifte og samlevende forældre i et år, hvis den medfølgende familie er familiemedlemmer, som ikke er nævnt i stk. 4 og 5.",
      "valid_from": "2024-06-27",
      "valid_to": null
    },
    {
      "provision_ref": "5:11",
      "chapter": "5",
      "section": "11",
      "content": "§ 11. Opholdstilladelse efter § 1, stk. 1, nr. 1, gives med henblik på midlertidigt ophold for højst den normerede længde af den pågældende uddannelse. Studerende på fællesuddannelserne Erasmus Mundus, Erasmus+ og Nordic Master gives ved første ansøgning om opholdstilladelse i Danmark en tilladelse, der er gyldig for den normerede længde af uddannelsen, uanset om efterfølgende dele af uddannelsen foregår uden for landets grænser. Opholdstilladelse efter 2. pkt., kan tidligst meddeles med gyldighed for en måned, før uddannelsen i Danmark påbegyndes. Stk. 2. Opholdstilladelse efter § 1, stk. 1, nr. 2, gives med henblik på midlertidigt ophold for højst den normerede længde af den del af den pågældende uddannelse, som udlændingen skal følge. Stk. 3. Opholdstilladelse efter § 1, stk. 2, nr. 1, gives med henblik på midlertidigt ophold for højst den normerede længde af den pågældende uddannelse. Opholdstilladelse kan højst gives indtil udløbet af gyldigheden af den foreliggende vejledende udtalelse fra Danmarks Evalueringsinstitut. Stk. 4. Opholdstilladelse efter § 1, stk. 2, nr. 2, gives med henblik på midlertidigt ophold for højst den normerede længde af den del af den pågældende uddannelse, som udlændingen skal følge. Opholdstilladelse kan højst gives for to år og højst indtil udløbet af gyldigheden af den foreliggende vejledende udtalelse fra Danmarks Evalueringsinstitut. Stk. 5. Opholdstilladelse efter § 1, stk. 3, gives med henblik på midlertidigt ophold for højst den normerede længde af den pågældende uddannelse eller den normerede længde af den del af den pågældende uddannelse, som udlændingen skal følge. Stk. 6. Opholdstilladelse efter § 1, stk. 1, nr. 1, kan forlænges i yderligere et år, hvis udlændingen er studieaktiv og ikke forsinket med mere end et år i forhold til den normerede studietid. Stk. 7. Opholdstilladelse efter § 1, stk. 1, nr. 2, kan forlænges i yderligere et år til højst to år, hvis udlændingen er studieaktiv og ikke forsinket med mere end et år i forhold til den normerede studietid. Stk. 8. Opholdstilladelse efter § 1, stk. 2, nr. 1, kan forlænges i yderligere et år, hvis udlændingen er studieaktiv og ikke forsinket med mere end et år i forhold til den normerede studietid. Opholdstilladelse kan højst gives indtil udløbet af gyldigheden af den foreliggende vejledende udtalelse fra Danmarks Evalueringsinstitut. Stk. 9. Opholdstilladelse efter § 1, stk. 2, nr. 2, kan forlænges i yderligere et år til højst to år, hvis udlændingen er studieaktiv og ikke forsinket med mere end et år i forhold til den normerede studietid. Opholdstilladelse kan højst gives indtil udløbet af gyldigheden af den foreliggende vejledende udtalelse fra Danmarks Evalueringsinstitut. Stk. 10. Opholdstilladelse efter § 1, stk. 3, kan forlænges i yderligere to år, hvis udlændingen er studieaktiv og ikke forsinket med mere end to år i forhold til den normerede studietid. Stk. 11. Opholdstilladelse efter § 1, stk. 4, med henblik på at opnå dansk autorisation som læge eller tandlæge gives med henblik på midlertidigt ophold for 3 år med mulighed for forlængelse i 2 år, hvis udlændingen har bestået det sprogprøvekrav, som er nødvendigt for at opnå dansk autorisation. Opholdstilladelsen kan yderligere forlænges, hvis udlændingen 5 år efter tidspunktet for udstedelse af opholdstilladelse i medfør af § 1, stk. 4, jf. udlændingelovens § 9 i, stk. 3, har indgået aftale om en evalueringsansættelse eller er påbegyndt en evalueringsansættelse. Stk. 12. Opholdstilladelse efter § 1, stk. 4, med henblik på at opnå dansk autorisation som sygeplejerske gives med henblik på midlertidigt ophold for højst 3 år. Opholdstilladelsen kan ikke forlænges med mindre særlige omstændigheder taler derfor, herunder hvis Styrelsen for Patientsikkerhed forlænger perioden, hvorefter udlændingen skal have afsluttet autorisationsprocessen. Stk. 13. Opholdstilladelse efter § 1, stk. 5, med henblik på at opnå dansk autorisation som læge eller tandlæge gives med henblik på midlertidigt ophold for højst 4 år. Opholdstilladelsen kan ikke forlænges med mindre særlige omstændigheder taler derfor. Stk. 14. Opholdstilladelse efter § 1, stk. 5, med henblik på at opnå dansk autorisation som anden sundhedsperson end læge og tandlæge gives med henblik på midlertidigt ophold for højst 3 år. Opholdstilladelsen kan ikke forlænges medmindre særlige omstændigheder taler derfor. Stk. 15. Opholdstilladelse efter § 1, stk. 6 og 7, gives med henblik på midlertidigt ophold i perioden fra opholdstilladelsen gives, og indtil udlændingen skal påbegynde uddannelsen og herudover for højst den normerede længde af den pågældende uddannelse. Opholdstilladelsen kan forlænges i yderligere et år, hvis udlændingen er studieaktiv og ikke forsinket med mere end et år i forhold til den normerede studietid. Opholdstilladelsen kan forlænges ud over 1 år, hvis udlændingen er forsinket i sin uddannelse pga. sygdom, der er dokumenteret ved en lægeerklæring eller lignende, og udlændingen kan dokumentere at være indskrevet på den uddannelse, der danner grundlag for opholdstilladelsen. Stk. 16. Opholdstilladelse efter § 5, stk. 1, jf. udlændingelovens § 9 i, stk. 17, jf. § 9 i, stk. 5 eller 6, kan forlænges for en periode på op til 6 måneder fra tidspunktet for afslutningen af udlændingens uddannelse. Stk. 17. Opholdstilladelse efter § 5, stk. 2, jf. § 1, kan forlænges for en periode på op til 3 år fra tidspunktet for afslutningen af udlændingens uddannelse. Kan opholdstilladelsen efter § 1 ikke forlænges yderligere, jf. stk. 6 eller 10, kan opholdstilladelse efter § 5, stk. 2, dog maksimalt forlænges for en periode svarende til 3 år fra udløbet af opholdstilladelsen efter § 1.",
      "valid_from": "2024-06-27",
      "valid_to": null
    },
    {
      "provision_ref": "5:12",
      "chapter": "5",
      "section": "12",
      "content": "§ 12. Opholdstilladelse efter § 2 med henblik på deltagelse i et adgangsgivende kursus i forbindelse med en videregående uddannelse omfattet af § 1, stk. 1, nr. 1, gives med henblik på midlertidigt ophold for højst varigheden af det pågældende adgangskursus. Stk. 2. Opholdstilladelse efter § 2 med henblik på deltagelse i et adgangsgivende kursus i forbindelse med en videregående uddannelse omfattet af § 1, stk. 2, nr. 1, gives med henblik på midlertidigt ophold for højst varigheden af det pågældende adgangskursus, dog højst indtil udløbet af gyldigheden af den foreliggende vejledende udtalelse fra Danmarks Evalueringsinstitut om den videregående uddannelse.",
      "valid_from": "2024-06-27",
      "valid_to": null
    },
    {
      "provision_ref": "5:13",
      "chapter": "5",
      "section": "13",
      "content": "§ 13. Opholdstilladelse efter § 3, stk. 1, gives med henblik på midlertidigt ophold for højst varigheden af det pågældende kursus, dog for højst 18 måneder. Stk. 2. Opholdstilladelse efter § 3, stk. 2, gives med henblik på midlertidigt ophold for højst varigheden af det pågældende kursus, dog for højst 18 måneder og højst indtil udløbet af gyldigheden af den foreliggende vejledende udtalelse fra Danmarks Evalueringsinstitut.",
      "valid_from": "2024-06-27",
      "valid_to": null
    },
    {
      "provision_ref": "5:14",
      "chapter": "5",
      "section": "14",
      "content": "§ 14. Opholdstilladelse efter § 4, stk. 1, gives med henblik på midlertidigt ophold for højst et år. Stk. 2. Opholdstilladelse efter § 4, stk. 2, gives med henblik på midlertidigt ophold for højst et år og højst indtil udløbet af gyldigheden af den foreliggende vejledende udtalelse fra Danmarks Evalueringsinstitut. Stk. 3. I særlige tilfælde kan en opholdstilladelse, der er givet efter § 4, stk. 1, forlænges i højst yderligere et år. Stk. 4. I særlige tilfælde kan en opholdstilladelse, der er givet efter § 4, stk. 2, forlænges i højst yderligere et år. Opholdstilladelse kan højst gives indtil udløbet af gyldigheden af den foreliggende vejledende udtalelse fra Danmarks Evalueringsinstitut.",
      "valid_from": "2024-06-27",
      "valid_to": null
    },
    {
      "provision_ref": "5:15",
      "chapter": "5",
      "section": "15",
      "content": "§ 15. Tidsbegrænset opholdstilladelse efter udlændingelovens § 9 n som følge af familiemæssig tilknytning til en udlænding med opholdstilladelse efter § 1, stk. 1-5, eller § 2, jf. udlændingelovens § 9 i, stk. 1-4, gives højst indtil udløbet af det tidsrum, hvor udlændingen har opholdstilladelse her i landet. Har udlændingen tidsubegrænset opholdstilladelse eller opnået dansk indfødsret gives opholdstilladelse for højst 5 år ad gangen.",
      "valid_from": "2024-06-27",
      "valid_to": null
    },
    {
      "provision_ref": "6:16",
      "chapter": "6",
      "section": "16",
      "content": "§ 16. Arbejdstilladelse gives til udlændinge med opholdstilladelse efter § 1, stk. 1-3 eller 7, § 2 eller § 5, stk. 1-2, jf. udlændingelovens § 9 i, stk. 1, 2, 6 eller 17, til beskæftigelse ved deltidsarbejde i indtil 90 timer pr. måned opgjort pr. kalendermåned. Arbejdstilladelse gives endvidere til de udlændinge, der er nævnt i § 1, stk. 1-3 og 7, § 2 og § 5, stk. 1-2, jf. udlændingelovens § 9 i, stk. 1, 2, 6 og 17, med ret til beskæftigelse på fuld tid i månederne juni, juli og august. 1. og 2. pkt. finder tilsvarende anvendelse for udlændinge, der er meddelt opholdstilladelse efter udlændingelovens § 9 a, stk. 3, hvis udlændingen deltager i en ph.d.-uddannelse. Stk. 2. Arbejdstilladelse gives til en udlænding, der har ansøgt om opholdstilladelse efter § 1, stk. 6, i tiden indtil der træffes endelig afgørelse om, hvorvidt udlændingen kan meddeles opholdstilladelse. Arbejdstilladelsen giver ret til at arbejde uden begrænsning. 1. og 2. pkt. finder tilsvarende anvendelse, hvis udlændingen har opholdstilladelse efter § 1, stk. 6, men endnu ikke er påbegyndt uddannelsen. Er udlændingen påbegyndt uddannelsen, og er udlændingen meddelt opholdstilladelse, finder stk. 1, 1. og 2. pkt., tilsvarende anvendelse. Stk. 3. Arbejdstilladelse kan efter ansøgning gives til en udlænding, der er meddelt opholdstilladelse efter § 5, stk. 2, når udlændingen har afsluttet en dansk bachelor-, professionsbachelor-, kandidat- eller ph.d.-uddannelse. Arbejdstilladelsen giver ret til at arbejde uden begrænsning. Stk. 4. Er udlændingen optaget på en uddannelse, der indebærer obligatorisk elev- eller praktikophold, gives en ikke-stedfæstet arbejdstilladelse med henblik på fuldtidsarbejde i perioder med obligatoriske elev- eller praktikophold. Stk. 5. Medmindre særlige grunde taler herfor, kan der ikke gives arbejdstilladelse til udlændinge med opholdstilladelse efter §§ 3-4, jf. udlændingelovens § 9 i, stk. 1.",
      "valid_from": "2024-06-27",
      "valid_to": null
    },
    {
      "provision_ref": "7:17",
      "chapter": "7",
      "section": "17",
      "content": "§ 17. Bekendtgørelsen træder i kraft den 1. juli 2024. Stk. 2. Bekendtgørelse nr. 363 af 30. marts 2023 om meddelelse af opholds- og arbejdstilladelse til studerende ophæves. Stk. 3. § 1, stk. 8, finder ikke anvendelse for udlændinge, der inden den 1. januar 2022 har indgivet ansøgning om opholdstilladelse. For disse udlændinge finder de hidtil gældende regler anvendelse. Stk. 4. § 6, stk. 3, finder ikke anvendelse for udlændinge, der inden den 1. juli 2024 har indgivet ansøgning om opholdstilladelse efter § 1, stk. 4. For disse udlændinge finder de hidtil gældende regler anvendelse. Stk. 5. Udlændinge, der er i besiddelse af en gyldig arbejdstilladelse udstedt inden den 1. juli 2024, har, jf. § 16, stk. 1, 1. pkt., i bekendtgørelse nr. 363 af 30. marts 2023, ret til beskæftigelse ved deltidsarbejde i indtil 20 timer ugentligt opgjort som et gennemsnit pr. kalendermåned eller, jf. § 16, stk. 1, 1. pkt., i nærværende bekendtgørelse, indtil 90 timer pr. måned opgjort pr. kalendermåned.",
      "valid_from": "2024-06-27",
      "valid_to": null
    }
  ],
  "definitions": []
}
