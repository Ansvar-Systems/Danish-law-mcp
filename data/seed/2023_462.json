{
  "id": "2023:462",
  "type": "statute",
  "title": "Bekendtgørelse om LAG-tilskud til projekter",
  "short_name": "BEK H#LOKDOK04",
  "status": "in_force",
  "issued_date": "2023-05-02",
  "url": "https://www.retsinformation.dk/eli/lta/2023/462/xml",
  "description": "Retsinformation source. DocumentId=CD000267; AccessionNumber=B20230046205; Characters preserved in NFC; ASCII fallback used only for key/file generation.",
  "provisions": [
    {
      "provision_ref": "1:1",
      "chapter": "1",
      "section": "1",
      "content": "§ 1. Formålet med bekendtgørelsen er at fastsætte rammerne for tildeling af tilskud til projekter, som vedrører job- og vækstskabende erhvervsudvikling i udpegede landdistrikter og til projekter, som forbedrer rammevilkårene i udpegede landdistrikter."
    },
    {
      "provision_ref": "1:2",
      "chapter": "1",
      "section": "2",
      "content": "§ 2. Plan- og Landdistriktsstyrelsen kan yde tilskud til følgende typer projekter, jf. dog §§ 3-4: 1) Erhvervsprojekter, som har til formål at fremme vækst og etablere nye arbejdspladser i udpegede landdistrikter. 2) Almennyttige projekter, som har til formål at forbedre rammevilkårene i udpegede landdistrikter."
    },
    {
      "provision_ref": "1:3",
      "chapter": "1",
      "section": "3",
      "content": "§ 3. Tilskud til erhvervsprojekter omfattet af § 2, nr. 1, kan ydes til kommercielle projekter med følgende formål: 1) Etablering af nystartede og udvikling af små virksomheder og mikrovirksomheder. 2) Fremme af erhvervssamarbejde mellem mindst to aktører, som enten fremmer et nyt samarbejde eller indebærer en ny aktivitet i et eksisterende samarbejde. 3) Bæredygtig udvikling og grøn omstilling."
    },
    {
      "provision_ref": "1:4",
      "chapter": "1",
      "section": "4",
      "content": "§ 4. Tilskud til almennyttige projekter efter § 2, nr. 2, kan ydes til projekter med følgende formål, jf. dog stk. 2: 1) Etablere og udvikle basale servicefaciliteter. 2) Fornyelse i landsbyer. 3) Kultur- og foreningsliv. 4) Bæredygtig udvikling og grøn omstilling. Stk. 2. Projekterne nævnt i stk. 1 kan gennemføres som et samarbejde mellem mindst to aktører. Projektet skal enten fremme et nyt samarbejde eller indebære en ny aktivitet i et eksisterende samarbejde."
    },
    {
      "provision_ref": "2:5",
      "chapter": "2",
      "section": "5",
      "content": "§ 5. I denne bekendtgørelse forstås ved: 1) LEADER metoden: Lokal udvikling styret af lokalsamfundet som omhandlet i artikel 31, stk. 1-2, i forordning (EU) 2021/1060. Metoden indebærer at lokale aktionsgrupper, ud fra en bottom-up strategi, udvælger og indstiller projekter til godkendelse hos Plan- og Landdistriktsstyrelsen på baggrund af lokalkendskab og lokale strategier. 2) Lokale aktionsgrupper: En forening, som består af et partnerskab af repræsentanter for offentlige og private socioøkonomiske interesser, hvor ingen enkelt interessegruppe alene udøver kontrol over foreningens beslutninger og indstillinger til Plan- og Landdistriktsstyrelsen. Foreningen skal være godkendt som tilskudsberettiget af Plan- og Landdistriktsstyrelsen i henhold til bekendtgørelse om oprettelse af tilskudsberettigede lokale aktionsgrupper i udpegede landdistrikter i perioden 2023-2027. 3) Plan for samarbejde: En beskrivelse af formålet med projektet, herunder en finansieringsplan, de forventede resultater, samarbejdsaktiviteter og samarbejdspartnerne. 4) Små virksomheder og mikrovirksomheder: Virksomheder med færre end 50 ansatte, og hvor enten den årlige omsætning ikke overstiger 10 mio. euro eller den årlige samlede balance ikke overstiger 43 mio. euro. 5) Tilbageløbsmidler: Midler fra den lokale aktionsgruppes årlige ramme for tilskud, jf. § 7 stk. 1, der er reserveret i et tilsagn om tilskud til et projekt, men ikke udbetales til det konkrete projekt og ikke reserveres i et nyt tilsagn inden for samme kalenderår. Tilbageløbsmidler kan fx opstå, hvis projektet ikke gennemføres, projektet bliver billigere end budgetteret, eller hvis tilsagnshaver søger om at få udbetalt tilskud til udgifter, som ikke er tilskudsberettigede. 6) Udisponerede midler: Midler fra den lokale aktionsgruppes årlige ramme for tilskud, jf. § 7 stk. 1, som ikke er reserveret i tilsagn om tilskud til projekter ved udgangen af det kalenderår, hvor de er tildelt den lokale aktionsgruppe. 7) Udpegede landdistrikter (LAG-områder): Områder, som er udpeget i bilag 1 til bekendtgørelse om oprettelse af lokale aktionsgrupper i udpegede landdistrikter og fiskeriområder i perioden 2023-2027. 8) Udviklingsstrategi: En lokal aktionsgruppes individuelle vision og målsætninger for udvikling af det lokale område. Udviklingsstrategien indeholder retningslinjerne for, hvilke typer projekter, aktionsgruppen ønsker at indstille til tilsagn om tilskud hos Plan- og Landdistriktsstyrelsen. Strategien tager udgangspunkt i det lokale områdes styrker, svagheder, muligheder og udfordringer. 9) Nystartet virksomhed: Virksomhed, som er registreret i CVR-registret senest to år før ansøgning om tilsagn om tilskud er modtaget hos Plan- og Landdistriktsstyrelsen. 10) Socioøkonomisk gruppe: Bestyrelsen for den lokale aktionsgruppe skal så vidt muligt sammensættes af personer, der repræsenterer følgende fire grupper: 1) lokale borgere 2) lokale virksomheder, erhvervsorganisationer og fagforeninger 3) lokale natur-, miljø-, kultur-, borger- og fritidsforeninger og 4) offentlige myndigheder."
    },
    {
      "provision_ref": "3:6",
      "chapter": "3",
      "section": "6",
      "content": "§ 6. Tilskudsordningen for LAG gennemføres som lokalt styret udvikling (LEADER) med lokale aktionsgrupper i de udpegede landdistrikter."
    },
    {
      "provision_ref": "3:7",
      "chapter": "3",
      "section": "7",
      "content": "§ 7. Den lokale aktionsgruppe får tildelt en årlig tilskudsramme med midler, som aktionsgruppen skal prioritere til projekter, der indstilles til tilskud hos Plan- og Landdistriktsstyrelsen, jf. dog stk. 2-4. Stk. 2. Tildelingen af den årlige tilskudsramme sker efter principperne i bilag 3 til bekendtgørelse om drift af lokale aktionsgrupper i udpegede landdistrikter i perioden 2023-2027. Stk. 3. Den lokale aktionsgruppes tilskudsramme kan, ud over midlerne nævnt i stk. 1, omfatte genanvendte tilbageløbsmidler og udisponerede midler, jf. § 5, nr. 5-6. Stk. 4. Plan- og Landdistriktsstyrelsen kan fastsætte retningslinjer for, hvornår de lokale aktionsgrupper kan genanvende midler."
    },
    {
      "provision_ref": "3:8",
      "chapter": "3",
      "section": "8",
      "content": "§ 8. Plan- og Landdistriktsstyrelsen fastsætter ansøgningsrunder for ansøgning om tilsagn om tilskud, jf. dog stk. 2-4. Styrelsen kan herunder fastsætte 1) antallet af ansøgningsrunder pr. kalenderår, 2) frist for ansøgning om tilskud til hver runde, 3) frist for, hvornår den lokale aktionsgruppe skal indstille ansøgninger til tilsagn om tilskud hos Plan- og Landdistriktsstyrelsen, og 4) særlige vilkår for de enkelte ansøgningsrunder, herunder om antallet af sager, den lokale aktionsgruppe kan indstille til Plan- og Landdistriktsstyrelsen i hver runde. Stk. 2. Plan- og Landdistriktsstyrelsen kan bestemme, at de lokale aktionsgrupper individuelt kan fastsætte 1) antallet af ansøgningsrunder pr. kalenderår, og 2) frist for, hvornår ansøgning om tilsagn om tilskud i hver ansøgningsrunde skal være modtaget hos den lokale aktionsgruppe. Stk. 3. Den lokale aktionsgruppe skal på aktionsgruppens hjemmeside offentliggøre ansøgningsrunder fastsat efter stk. 1-2 med angivelse af frister for ansøgninger og eventuelle særlige vilkår for de enkelte ansøgningsrunder. Stk. 4. Plan- og Landdistriktsstyrelsen kan efter begrundet ansøgning fra den lokale aktionsgruppe dispensere fra frister fastsat efter stk. 1 og 2."
    },
    {
      "provision_ref": "4:9",
      "chapter": "4",
      "section": "9",
      "content": "§ 9. Tilskud til projekter omfattet af § 3 kan søges af 1) små virksomheder og mikrovirksomheder, herunder private eller selvejende institutioner, 2) fysiske personer, og 3) foreninger. Stk. 2. Tilskud til projekter omfattet af § 4 kan søges af 1) små virksomheder og mikrovirksomheder, herunder private eller selvejende institutioner, 2) fysiske personer, 3) foreninger, jf. dog § 11, og 4) kommunale, regionale og statslige myndigheder."
    },
    {
      "provision_ref": "4:10",
      "chapter": "4",
      "section": "10",
      "content": "§ 10. Ansøgning om tilsagn om tilskud skal ske digitalt på den måde, som angives på Plan- og Landdistriktsstyrelsens hjemmeside. Stk. 2. Ansøgningen om tilsagn om tilskud skal indeholde følgende, jf. dog § 52: 1) Ansøgningsskema, som er udfyldt med de påkrævede oplysninger, herunder oplysninger om den, som ansøger, beskrivelse af projektet, projektets beliggenhed, og samlet budget for projektet. 2) Redegørelse for, hvordan projektet bidrager til opfyldelse af målsætningerne i den lokale aktionsgruppes godkendte udviklingsstrategi. 3) Forretningsplan, hvis projektet vedrører etablering af en nystartet virksomhed omfattet af § 3 nr. 1, og § 5, nr. 9. 4) Samarbejdsaftale mellem aktørerne og redegørelse for, at projektet enten fremmer et nyt samarbejde eller indebærer en ny aktivitet i et eksisterende samarbejde, hvis projektet vedrører et samarbejde i henhold til § 3, nr. 2 eller § 4, stk. 2. 5) Erklæring om tidligere modtaget de minimis-støtte, hvis projektet er omfattet af EU’s statsstøtteregler, jf. § 17, stk. 5. 6) Erklæring om, at projektet ikke er påbegyndt før den 1. januar 2023 og ikke er fysisk afsluttet eller fuldt ud gennemført før ansøgningen er modtaget i henhold til stk. 1, jf. dog stk. 3. 7) Andet relevant materiale, som foreligger på ansøgningstidspunktet, fx lejekontrakt og ansættelseskontrakter. Stk. 3. Kravet i stk. 2, nr. 6, gælder selvom alle udgifter i projektet ikke er betalt, inden ansøgningen er modtaget i henhold til stk. 1."
    },
    {
      "provision_ref": "4:11",
      "chapter": "4",
      "section": "11",
      "content": "§ 11. Den lokale aktionsgruppe kan søge om tilskud til projekter om samarbejde omfattet af § 4, jf. dog stk. 2-3, § 17, stk. 3 og § 52. Stk. 2. Det er en betingelse for at søge om tilskud efter stk. 1, at 1) projektet gennemføres som et samarbejde mellem aktionsgruppen og mindst en anden aktør, og 2) projektet enten fremmer et nyt samarbejde eller indebærer en ny aktivitet i et eksisterende samarbejde. Stk. 3. Ansøgning om tilsagn om tilskud skal ske digitalt på den måde, som angives på Plan- og Landdistriktsstyrelsens hjemmeside."
    },
    {
      "provision_ref": "5:12",
      "chapter": "5",
      "section": "12",
      "content": "§ 12. Bestyrelsen for den lokale aktionsgruppe skal fastsætte gennemsigtige og ikke-diskriminerende kriterier for, hvordan ansøgninger udvælges til indstilling til tilsagn om tilskud hos Plan- og Landdistriktsstyrelsen, jf. dog stk. 2-3. Stk. 2. Bestyrelsen for den lokale aktionsgruppe skal på baggrund af aktionsgruppens udviklingsstrategi udarbejde en procedure for 1) hvordan ansøgninger udvælges til indstilling, og 2) hvordan midler, tildelt aktionsgruppen efter § 7, fordeles mellem de indstillede ansøgninger. Stk. 3. Kriterier og procedure skal være offentligt tilgængelig på den lokale aktionsgruppes hjemmeside."
    },
    {
      "provision_ref": "5:13",
      "chapter": "5",
      "section": "13",
      "content": "§ 13. Bestyrelsen for den lokale aktionsgruppe skal afholde et fysisk eller digitalt møde, hvor de ansøgninger, aktionsgruppen har modtaget i ansøgningsrunden, behandles, jf. dog stk. 2-5 og §§ 14-15. Stk. 2. Mødet skal afholdes efter udløb af fristen for ansøgning om tilskud, jf. § 8, stk. 1, nr. 2, jf. dog § 8, stk. 2, nr. 2, og inden fristen for bestyrelsens indstilling af projekter til Plan- og Landdistriktsstyrelsen, jf. § 8, stk. 1, nr. 3. Stk. 3. Bestyrelsen for den lokale aktionsgruppe skal være beslutningsdygtig på mødet. Bestyrelsen er beslutningsdygtig når 1) mindst halvdelen af bestyrelsens medlemmer deltager i mødet, og 2) ingen socioøkonomisk gruppe, jf. § 5, nr. 10, udgør et flertal på mødet. Stk. 4. Bestyrelsen for den lokale aktionsgruppe skal skrive referat af mødet. Referatet skal indeholde 1) en erklæring om, at bestyrelsen er beslutningsdygtig på mødet, og 2) begrundelse for bestyrelsens beslutning om at indstille eller meddele afslag til hvert enkelt projektet i henhold til § 12. Stk. 5. Plan- og Landdistriktsstyrelsen kan udarbejde retningslinjer for erklæring om beslutningsdygtig bestyrelse og begrundelse for bestyrelsens beslutninger."
    },
    {
      "provision_ref": "5:14",
      "chapter": "5",
      "section": "14",
      "content": "§ 14. Bestyrelsen for den lokale aktionsgruppe skal på mødet, jf. § 13, stk. 1, vurdere, om hver enkelt ansøgning om tilsagn om tilskud ligger inden for rammerne af aktionsgruppens lokale udviklingsstrategi. Stk. 2. Bestyrelsens vurdering skal ske i overensstemmelse med aktionsgruppens kriterier og procedure for udvælgelse projekter, jf. § 12."
    },
    {
      "provision_ref": "5:15",
      "chapter": "5",
      "section": "15",
      "content": "§ 15. Bestyrelsen for den lokale aktionsgruppe skal udvælge de ansøgninger, som bedst opfylder de kriterier, som bestyrelsen har udarbejdet i henhold til § 12, jf. dog stk. 2. Stk. 2. Bestyrelsen træffer afgørelse om afslag på de ansøgninger, som bestyrelsen ikke har udvalgt til indstilling til tilsagn om tilskud."
    },
    {
      "provision_ref": "5:16",
      "chapter": "5",
      "section": "16",
      "content": "§ 16. Bestyrelsen for den lokale aktionsgruppe indstiller de udvalgte ansøgninger til afgørelse om tilsagn om tilskud hos Plan- og Landdistriktsstyrelsen, jf. dog stk. 2-4 og §§ 17-18. Stk. 2. En ansøgning kan udvælges til indstilling, hvis følgende betingelser er opfyldt, jf. dog stk. 3-4. 1) Projektet ikke er påbegyndt før den 1. januar 2023 og ikke er fysisk afsluttet eller fuldt ud gennemført før den dato, hvor ansøgningen er modtaget. 2) Projektet skal gennemføres i den lokale aktionsgruppes område, eller kommer aktionsgruppens område til gode. 3) Projektets formål er omfattet af § 2, og kan placeres inden for et af temaerne i § 3 eller § 4. 4) Det ansøgte projekt er udvalgt i overensstemmelse med de kriterier og procedurer, som bestyrelsen har udarbejdet i overensstemmelse med § 12. 5) Projektets samlede udgifter mindst udgør 100.000 kr., jf. dog stk. 3. 6) Projektet skal gennemføres af en juridisk eller fysisk person omfattet af § 9, stk. 1, hvis projektet søges som et erhvervsprojekt efter § 3. 7) Projektet skal gennemføres af en juridisk person eller fysisk person omfattet af § 9, stk. 2, hvis projektet søges som et almennyttigt projekt efter § 4. 8) Ansøger har udfyldt erklæring om tidligere modtaget de minimis-støtte, hvis projektet er omfattet af EU’s statsstøtteregler. 9) Ansøger har dokumenteret, at LAG-tilskuddet til projektet kan medfinansieres af andre offentlige nationale midler med 20 pct., hvis tilskuddet udgøres af genanvendte tilbageløbsmidler eller udisponerede midler i henhold til § 7, stk. 3. Stk. 3. Betingelsen i stk. 2, nr. 5 gælder ikke for projekter, som den lokale aktionsgruppe søger om tilskud til efter § 11, jf. dog § 17, stk. 3. Stk. 4. Ud over betingelserne i stk. 1 gælder følgende betingelser for at indstille projekter, som har til formål at fremme samarbejde efter § 3, nr. 2 og § 4, stk. 2: 1) Projektet skal indebære et samarbejde mellem mindst to uafhængige aktører. 2) Projektet skal enten fremme et nyt samarbejde eller indebære en ny aktivitet i et eksisterende samarbejde. 3) Projektet ikke indebærer samarbejde, der udelukkende involverer forskningsorganer, jf. § 25, stk. 1, nr. 20."
    },
    {
      "provision_ref": "5:17",
      "chapter": "5",
      "section": "17",
      "content": "§ 17. Den lokale aktionsgruppes bestyrelse fastsætter det maksimale tilskud til hver ansøgning, som udvælges og indstilles til Plan- og Landdistriktsstyrelsen, jf. dog stk. 2. Stk. 2. Tilskuddet til hver ansøgning skal fastsættes på følgende, jf. dog stk. 3-5: 1) Tilskuddet til den enkelte ansøgning skal tildeles i overensstemmelse med aktionsgruppens kriterier og procedure for fordeling af tilskud, jf. § 12. 2) Tilskuddet til et projekt skal som minimum udgøre 50.000 kr. 3) Tilskuddet kan maksimalt udgøre 50 pct. af de tilskudsberettigede udgifter, jf. dog stk. 3. Stk. 3. Tilskud kan maksimalt udgøre 100 pct. af de tilskudsberettigede udgifter, hvis projektet søges af den lokale aktionsgruppe efter § 11, stk. 1 i 2024 og frem. Stk. 4. Tilskud, som udgøres af udisponerede midler, jf. § 5, nr. 6, skal medfinansieres af andre offentlige nationale midler med 20 pct. Stk. 5. Tilskud, der ydes som de minimis-støtte, er omfattet af betingelserne i Kommissionens Forordning (EU) 1407/2013 om anvendelse af artikel 107 og 108 i Traktaten om Den Europæiske funktionsmåde på de minimis støtte."
    },
    {
      "provision_ref": "5:18",
      "chapter": "5",
      "section": "18",
      "content": "§ 18. Bestyrelsen for den lokale aktionsgruppe skal indstille en udvalgt ansøgninger til Plan- og Landdistriktsstyrelsen digitalt på den måde, som angives på styrelsens hjemmeside, jf. dog stk. 2-3. Stk. 2. Det er en betingelse for indstilling af en ansøgning, at 1) indstillingen sker inden udløb af fristen fastsat efter § 8, stk. 1, nr. 3, jf. dog § 8, stk. 4, og 2) bestyrelsen har kvalitetssikret ansøgningen. Stk. 3. Bestyrelsen kan bede ansøger om at fremsende dokumentation, som er relevant for Plan- og Landdistriktsstyrelsens behandling af ansøgningen, herunder dokumentation for, at tilskuddet vil blive anvendt på en økonomisk forsvarlig måde."
    },
    {
      "provision_ref": "6:19",
      "chapter": "6",
      "section": "19",
      "content": "§ 19. Plan- og Landdistriktsstyrelsen træffer afgørelse om tilsagn om tilskud eller afgørelse om afslag på baggrund af ansøgningen og den lokale aktionsgruppes indstilling efter § 18, jf. dog stk. 2-6 og § 20. Stk. 2. Plan- og Landdistriktsstyrelsen fastsætter i tilsagnet om tilskud et budget for projektet, som kan være opdelt i flere aktiviteter i projektet. Stk. 3. Plan- og Landdistriktsstyrelsen fastsætter i tilsagnet om tilskud en frist for ansøgning om udbetaling af tilskuddet. Stk. 4. Plan- og Landdistriktsstyrelsen kan i forbindelse med afgørelse om godkendelse efter stk. 1 nedsætte tilsagnsbeløbet eller ændre tilskudsprocenten, hvis der er søgt om tilskud til udgifter, som ikke kan godkendes efter §§ 20-24. Stk. 5. Plan- og Landdistriktsstyrelsen kan i afgørelsen om tilsagn om tilskud fastsætte vilkår for tilsagnet. Stk. 6. Plan- og Landdistriktsstyrelsen kan træffe afgørelsen efter stk. 1 som et betinget tilsagn om tilskud. Endeligt tilsagn meddeles først, når alle betingelser er opfyldt."
    },
    {
      "provision_ref": "7:20",
      "chapter": "7",
      "section": "20",
      "content": "§ 20. Tilskud, der er meddelt tilsagn om tilskud til efter § 19, kan kun udbetales fuldt ud, hvis følgende betingelser er opfyldt, jf. dog stk. 2-3 og §§ 21-25: 1) Ansøgning om udbetaling af tilskuddet senest er modtaget hos Plan- og Landdistriktsstyrelsen to år efter datoen for tilsagnet om tilskud, jf. dog stk. 3 og § 28. 2) Projektet gennemføres af den fysiske eller juridiske person, som har søgt om tilskuddet, jf. dog § 29 og § 54, nr. 4. 3) Projektet ikke er påbegyndt før den 1. januar 2023 og ikke er fysisk afsluttet eller fuldt ud gennemført før den dato, hvor ansøgningen er modtaget, jf. dog § 54, nr. 1. 4) Ansøger overholder EU’s udbudsregler, udbudslovens og tilbudslovens regler, hvis det er relevant for projektet, jf. dog § 37, stk. 1, nr. 3, § 45, stk. 1, nr. 8 og § 53, nr. 2. 5) Ansøger informerer offentligheden om, at tilskuddet ydes af EU i henhold til § 57, jf. dog § 53, nr. 3. 6) LAG-tilskuddet til projektet medfinansieres af andre offentlige nationale midler med 20 pct., hvis tilskuddet udgøres af udisponerede midler, jf. § 5, nr. 6, jf. dog § 54, nr. 5. 7) Ansøger fører et digitalt regnskab for projektets udgifter. Regnskabet skal føres i et særskilt regnskabssystem eller med en passende regnskabskode, jf. dog § 53, nr. 5. Stk. 2. Plan- og Landdistriktsstyrelsen kan i afgørelsen om tilsagn om tilskud fastsætte supplerende betingelser for tilsagnet. Stk. 3. Plan- og Landdistriktsstyrelsen kan efter begrundet ansøgning dispensere fra fristen i stk. 1, nr. 1."
    },
    {
      "provision_ref": "8:21",
      "chapter": "8",
      "section": "21",
      "content": "§ 21. Plan- og Landdistriktsstyrelsen godkender i forbindelse med afgørelse om tilsagn om tilskud, jf. § 19, et budget med tilskudsberettigede udgifter i projektet. Stk. 2. Udgifter kan godkendes som tilskudsberettigede, hvis de er nødvendige for at gennemføre projektet og direkte relaterede til projektet, jf. dog § 22-24. Stk. 3. Plan- og Landdistriktsstyrelsen kan fastsætte standardomkostninger for tilskudsberettigede udgifter."
    },
    {
      "provision_ref": "8:22",
      "chapter": "8",
      "section": "22",
      "content": "§ 22. Plan- og Landdistriktsstyrelsen kan i tilsagnet om tilskud kun godkende udgifter til transport, hvis 1) udgifterne er direkte relateret til projektet, 2) transporten udføres af tilsagnshaver eller ansatte medarbejdere i projektet, og 3) udgiften til transport er billigst muligt, jf. dog stk. 2. Stk. 2. Udgifter til transport i egen bil godkendes med et beløb, som svarer til kørselsgodtgørelse i henhold til statens laveste takst på tidspunktet for kørslen."
    },
    {
      "provision_ref": "8:23",
      "chapter": "8",
      "section": "23",
      "content": "§ 23. Plan- og Landdistriktsstyrelsen kan i tilsagnet om tilskud godkende udgifter til løn til ansatte medarbejdere til følgende timepriser inklusiv et overhead på op til 15 pct.: 1) Almindeligt kontor- og servicearbejde kan godkendes som en tilskudsberettiget udgift med maksimal timepris på 292 kr./timen. 2) Arbejde, der forudsætter viden på mellemniveau for teknisk arbejde inden for videnskab i ingeniørvirksomhed, skibs- og luftfart, forretningsservice, økonomi, administration og salg, jura, samfundsvidenskab, kultur, information og kommunikationsteknikerarbejde kan godkendes som en tilskudsberettiget udgift med maksimal timepris på 351 kr./timen. 3) Arbejde, som forudsætter viden på højt niveau inden for inden for naturvidenskab, ingeniør, økonomi, administration, jura, samfundsvidenskab kan godkendes som en tilskudsberettiget udgift med maksimal timepris på 386 kr./timen. 4) Almindeligt ledelsesarbejde inden for administration, erhvervsorienterende funktioner og produktions- og servicevirksomhed kan godkendes som en tilskudsberettiget udgift med maksimal timepris på 560 kr./timen. Stk. 2. Plan- og Landdistriktsstyrelsen kan fastsætte generelle rammer for timeprisen for løn for projektansatte medarbejdere."
    },
    {
      "provision_ref": "8:24",
      "chapter": "8",
      "section": "24",
      "content": "§ 24. Plan- og Landdistriktsstyrelsen kan godkende, at udgifter til frivilligt, ulønnet arbejde indgår som en del af finansieringen af projektet med 150 kr. pr. time, jf. dog stk. 2. Stk. 2. Det er en betingelse for godkendelsen efter stk. 1, at 1) projektet har et almennyttigt formål under et tema anført i § 4, 2) det frivillige, ulønnede arbejde er nødvendigt for at gennemføre projektet og er direkte relateret til projektet, og 3) Udgifter til det frivillige arbejde må højst udgøre 50 pct. af de samlede godkendte udgifter."
    },
    {
      "provision_ref": "9:25",
      "chapter": "9",
      "section": "25",
      "content": "§ 25. Der kan ikke ydes tilskud til: 1) Udgifter, som tilsagnshaver har afholdt før den 1. januar 2023. 2) Udgifter, som er relateret til landbrugsaktiviteter. 3) Udgifter til køb af rettigheder til landbrugsproduktion. 4) Udgifter til køb af betalingsrettigheder. 5) Udgifter til køb af fast ejendom, herunder køb af jord. 6) Udgifter til køb af dyr. 7) Udgifter til køb og udplantning af etårige planter. 8) Udgifter til investeringer i infrastruktur i stor skala, som ikke er omfattet af den lokale aktionsgruppes udviklingsstrategi. 9) Udgifter i form af naturalydelser, bortset fra frivilligt arbejde, der udføres i forbindelse med almennyttige projekter, jf. § 24. 10) Udgifter til renter af gæld. 11) Udgifter til leasing af udstyr og materiel. 12) Udgifter til gebyrer. 13) Finansierings-, revisions-, advokat- og pengeinstitutomkostninger, medmindre disse skyldes krav fra Plan- og Landdistriktsstyrelsen. 14) Moms, medmindre denne endeligt bæres af tilsagnshaver. 15) Udgifter til drift, herunder husleje, jf. dog stk. 2. 16) Simple genanskaffelser. 17) Udgifter, som tilsagnshaver kan få refunderet, fx pant på emballage og transportpaller. 18) Offentlige kerneopgaver. 19) Udgifter til ekstern konsulentbistand, som ikke er indeholdt i konsulentens timepris. 20) Udgifter til projekter, som indebærer samarbejde, der udelukkende involverer forskningsorganer. Stk. 2. Hvis projektet har til formål at etablere en virksomhed, jf. § 3, nr. 1, kan der søges om tilskud til drift af virksomheden for en periode på seks måneder."
    },
    {
      "provision_ref": "10:26",
      "chapter": "10",
      "section": "26",
      "content": "§ 26. Tilsagnshaver skal søge om en ændring af tilsagnet om tilskud til projektet, hvis der skal ske væsentlige ændringer i projektet eller dets budget, i forhold til det tilsagn om tilskud, der er godkendt i henhold til § 19 eller senere godkendte ændringer, jf. dog stk. 2-4 og § 52. Stk. 2. Tilsagnshaver skal søge om en ændring, når det godkendte tilsagn om tilskud udgør op til 150.000 kr. og 1) budgettet eller mindst en aktivitet i projektet ændres mere end 20 pct., eller 2) en enkelt aktivitet i tilsagnets budget ved ændringen vil overstige 50.000 kr. Stk. 3. Tilsagnshaver skal søge om en ændring, når det godkendte tilsagn om tilskud udgør 150.000 kr. eller derover og 1) budgettet eller mindst en aktivitet i projektet skal ændres mere end 10 pct., eller 2) en enkelt aktivitet i tilsagnets budget ved ændringen vil overstige 50.000 kr. Stk. 4. Tilsagnshaver skal søge om en ændring, når projektet skal flyttes til en anden adresse, jf. dog § 58, stk. 1, nr. 2."
    },
    {
      "provision_ref": "10:27",
      "chapter": "10",
      "section": "27",
      "content": "§ 27. Ansøgning efter § 26 skal ske digitalt på den måde, som angives på Plan- og Landdistriktsstyrelsen hjemmeside, jf. dog stk. 2-4. Stk. 2. Ansøgningen skal være modtaget hos Plan- og Landdistriktsstyrelsen inden fristen for ansøgning om udbetaling af tilskuddet fastsat i tilsagnet om tilskud, jf. § 19, stk. 3, og § 28. Stk. 3. Tilsagnshaver kan igangsætte ændringen for egen regning og risiko inden ansøgningen om ændringen er modtaget hos Plan- og Landdistriktsstyrelsen. Stk. 4. Plan- og Landdistriktsstyrelsen kan efter begrundet ansøgning dispensere fra fristen i stk. 2."
    },
    {
      "provision_ref": "10:28",
      "chapter": "10",
      "section": "28",
      "content": "§ 28. Tilsagnshaver kan søge om forlængelse af fristen for ansøgning om udbetaling af tilskuddet, som er fastsat i henhold til § 19, stk. 3, eller efter en afgørelse efter § 33, jf. dog stk. 2-4, §§ 30-33 og § 52. Stk. 2. Ansøgning efter stk. 1 skal ske digitalt på den måde, som angives på Plan- og Landdistriktsstyrelsen hjemmeside, jf. dog stk. 3-4. Stk. 3. Ansøgningen skal være modtaget hos Plan- og Landdistriktsstyrelsen inden fristen for ansøgning om udbetaling af tilskuddet fastsat i tilsagnet om tilskud, jf. § 19, stk. 3, eller efter § 33. Stk. 4. Plan- og Landdistriktsstyrelsen kan efter begrundet ansøgning dispensere fra fristen i stk. 3."
    },
    {
      "provision_ref": "10:29",
      "chapter": "10",
      "section": "29",
      "content": "§ 29. Tilsagnshaver skal søge om tilladelse til, at en anden fysisk eller juridisk person i stedet indtræder i tilsagnet om tilskud til projektet, hvis projektet skal overdrages til denne anden fysiske eller juridiske person, jf. dog stk. 2-4 og § 52. Stk. 2. Ansøgning efter stk. 1 skal ske digitalt på den måde, som angives på Plan- og Landdistriktsstyrelsen hjemmeside. Stk. 3. Ansøgningen skal være modtaget hos Plan- og Landdistriktsstyrelsen inden overdragelsen af projektet er sket. Stk. 4. Plan- og Landdistriktsstyrelsen kan efter begrundet ansøgning i særlige tilfælde dispensere fra fristen i stk. 3."
    },
    {
      "provision_ref": "10:30",
      "chapter": "10",
      "section": "30",
      "content": "§ 30. Den lokale aktionsgruppe indstiller ansøgninger modtaget efter § 28, til godkendelse eller afslag hos Plan- og Landdistriktsstyrelsen, jf. dog §§ 31-32. Stk. 2. Bestyrelsen for den lokale aktionsgruppe indstiller ansøgninger modtaget efter § 26 og § 29, til godkendelse eller afslag hos Plan- og Landdistriktsstyrelsen, jf. dog stk. 3 og §§ 31-32. Stk. 3. Bestyrelsen kan udpege et medlem af bestyrelsen eller nedsætte et udvalg, som foretager indstilling af ansøgninger efter § 26 og § 29 på vegne af den samlede bestyrelse."
    },
    {
      "provision_ref": "10:31",
      "chapter": "10",
      "section": "31",
      "content": "§ 31. Bestyrelsen for den lokale aktionsgruppe, jf. dog § 30, stk. 3, kan kun indstille en ansøgning om ændring af tilsagn til godkendelse, hvis 1) ansøger har begrundet ansøgningen, 2) projektet fortsat skal gennemføres i en lokal aktionsgruppes område, eller kommer en lokal aktionsgruppes område til gode, jf. dog § 58, 3) tilsagnet om tilskud er ydet som de minimis-støtte, skal betingelserne i Kommissionens Forordning (EU) 1407/2013 om anvendelse af artikel 107 og 108 i Traktaten om Den Europæiske funktionsmåde på de minimis-støtte fortsat være opfyldt efter ændringen, 4) ansøger har fremsendt materiale som kan anvendes til at dokumentere, at tilskuddet vil blive anvendt på en økonomisk forsvarlig måde, hvis det er relevant for ansøgningen, og 5) bestyrelsen, jf. dog § 30, stk. 3, vurderer, at det overordnede formål med projektet, som er godkendt i tilsagnet om tilskud, jf. § 19, ikke ændres. Stk. 2. Den lokale aktionsgruppe kan kun indstille en ansøgning om forlængelse af fristen for at søge om udbetaling af tilskud, jf. § 28, til godkendelse hvis 1) tilsagnshaver har begrundet ansøgningen, og 2) den lokale aktionsgruppe vurderer, at forlængelsen af fristen er nødvendig for, at projektet kan gennemføres i overensstemmelse med det godkendte tilsagn om tilskud, eller en senere godkendt ændring i henhold til § 33. Stk. 3. Bestyrelsen jf. dog § 30, stk. 3, kan kun indstille en ansøgning om overdragelse af projektet, jf. dog stk. 4, hvis 1) tilsagnshaver har begrundet ansøgningen, og 2) projektet efter ændringen fortsat gennemføres af en juridisk eller fysisk person omfattet af § 9, stk. 1, når der er givet tilsagn om tilskud til et erhvervsprojekt efter § 3, eller 3) projektet fortsat efter ændringen skal gennemføres af en juridisk eller fysisk person omfattet af § 9, stk. 2, når der er givet tilsagn om tilskud til et almennyttigt projekt efter § 4. Stk. 4. Hvis tilsagnet om tilskud er ydet som de minimis-støtte, gælder EU’s statsstøtteregler for den, som projektet skal overdrages til."
    },
    {
      "provision_ref": "10:32",
      "chapter": "10",
      "section": "32",
      "content": "§ 32. Den lokale aktionsgruppe skal kvalitetssikre ansøgningen om ændring af projektet, inden ansøgningen sendes til Plan- og Landdistriktsstyrelsen til legalitetskontrol, jf. dog stk. 2. Stk. 2. Den lokale aktionsgruppe kan bede tilsagnshaver om at fremsende dokumentation, som er relevant for Plan- og Landdistriktsstyrelsen behandling af ansøgningen."
    },
    {
      "provision_ref": "10:33",
      "chapter": "10",
      "section": "33",
      "content": "§ 33. Plan- og Landdistriktsstyrelsen træffer afgørelse om at godkende eller afvise en ansøgning modtaget efter § 26, § 28 eller § 29 under hensyn til indstilling modtaget efter §§ 30-31, jf. dog stk. 2 og § 34. Stk. 2. Plan- og Landdistriktsstyrelsen kan i afgørelsen fastsætte vilkår."
    },
    {
      "provision_ref": "10:34",
      "chapter": "10",
      "section": "34",
      "content": "§ 34. Plan- og Landdistriktsstyrelsen kan i en afgørelse om ændringer i et tilsagn 1) godkende eventuelle nye udgiftsposter i henhold til §§ 21-24, 2) nedsætte tilsagnsbeløbet eller ændre tilskudsprocenten, hvis der er søgt om tilskud til udgifter, som ikke kan godkendes efter §§ 21-25, og 3) fastsætte den dato, som ændringen skal have virkning fra. Stk. 2. Plan- og Landdistriktsstyrelsen kan i afgørelse om fristforlængelse som minimum forlænge fristen med seks måneder og maksimalt med to år, jf. dog stk. 4. Stk. 3. Plan- og Landdistriktsstyrelsen kan i en afgørelse om overdragelse 1) godkende at en anden fysisk eller juridisk person indtræder i et tilsagn om tilskud, 2) fastsætte den dato, hvor den nye tilsagnshaver indtræder i tilsagnet, jf. dog § 29, stk. 4, og 3) fastsætte supplerende betingelser, herunder betingelse om, at den nye tilsagnshaver indtræder i rettigheder og forpligtelser i henhold til tilsagnet, fra den dato, Plan- og Landdistriktsstyrelsen fastsætter i sin afgørelse. Stk. 4. Plan- og Landdistriktsstyrelsen kan efter begrundet ansøgning fastsætte en kortere eller længere frist, end angivet i stk. 2."
    },
    {
      "provision_ref": "11:35",
      "chapter": "11",
      "section": "35",
      "content": "§ 35. Tilsagnshaver kan søge om at få udbetalt en rate af tilskuddet inden fristen for at søge om slutudbetaling, hvis 1) projektet er omfattet af § 2, nr. 1, 2) Plan- og Landdistriktsstyrelsens tilsagn om tilskud til projektet udgør mindst 200.000 kroner, 3) raten udgør mindst 20 % og maksimalt 80 % af det samlede tilsagnsbeløb, og 4) tilsagnshaver har afholdt støtteberettigede udgifter, som mindst svarer til det beløb, der søges udbetalt."
    },
    {
      "provision_ref": "11:36",
      "chapter": "11",
      "section": "36",
      "content": "§ 36. Ansøgning efter § 35 skal ske digitalt på den måde, som angives på Plan- og Landdistriktsstyrelsen hjemmeside, jf. dog stk. 2. Stk. 2. Ansøgningen skal være modtaget hos Plan- og Landdistriktsstyrelsen inden fristen for ansøgning om udbetaling af tilskuddet fastsat i tilsagnet om tilskud, jf. § 19, stk. 3, eller efter § 33."
    },
    {
      "provision_ref": "11:37",
      "chapter": "11",
      "section": "37",
      "content": "§ 37. Ansøgning om udbetaling af en rate skal indeholde følgende for de udgifter, som raten vedrører, jf. dog § 52: 1) Opgørelse over de afholdte udgifter i projektet, jf. dog stk. 2. 2) Dokumentation for de afholdte udgifter, herunder fakturaer, betalingsdokumentation, lønsedler, kontrakter mv. Dokumentationen skal være dateret og udspecificeret, så alle udgifter kan henføres til en tilskudsberettiget og nødvendig udgift i projektet. 3) Hvis udgifterne er omfattet af EU’s udbudsregler, udbudsloven eller tilbudsloven, skal ansøgningen indeholde dokumentation for, at disse regler er overholdt. 4) Hvis udstyr, maskiner mv. er købt brugt, skal ansøgningen indeholde dokumentation for, at der ikke de sidste syv år er ydet EU-tilskud til udstyret, maskinen mv. 5) Dokumentation for, at offentligheden er informeret om, at tilskuddet ydes af EU, jf. § 57. 6) Dokumentation for medfinansiering af LAG-tilskuddet af andre offentlige nationale midler med 20 pct., hvis tilskuddet udgøres af udisponerede midler, jf. § 5, nr. 6. 7) Anden dokumentation, som er relevant for Plan- og Landdistriktsstyrelsens behandling af ansøgningen. Stk. 2. Hvis der er afholdt udgifter i fremmed valuta, skal udgiften angives i danske kroner med anvendelse af vekselkursen for den dag, udgiften er betalt."
    },
    {
      "provision_ref": "11:38",
      "chapter": "11",
      "section": "38",
      "content": "§ 38. Bestyrelsen for den lokale aktionsgruppe indstiller ansøgninger modtaget efter § 35, til godkendelse eller afslag hos Plan- og Landdistriktsstyrelsen, jf. dog stk. 2 og §§ 39-40. Stk. 2. Bestyrelsen kan udpege et medlem af bestyrelsen eller nedsætte et udvalg, som foretager indstilling på vegne af den samlede bestyrelse."
    },
    {
      "provision_ref": "11:39",
      "chapter": "11",
      "section": "39",
      "content": "§ 39. Den lokale aktionsgruppe skal besigtige projektet, hvis tilsagnshaver har søgt om at få udbetalt en rate af tilskuddet på mindst 100.000 kr., jf. dog stk. 2-4. Stk. 2. Aktionsgruppen skal udarbejde en rapport over besigtigelsen. Stk. 3. Rapporten skal sendes til Plan- og Landdistriktsstyrelsen sammen med bestyrelsens indstilling. Stk. 4. Plan- og Landdistriktsstyrelsen kan fastsætte retningslinjer for besigtigelsen, fx som en skabelon til besigtigelsesrapporten."
    },
    {
      "provision_ref": "11:40",
      "chapter": "11",
      "section": "40",
      "content": "§ 40. Den lokale aktionsgruppe skal kvalitetssikre ansøgningen, inden den sendes til Plan- og Landdistriktsstyrelsen til legalitetskontrol, jf. dog stk. 2. Stk. 2. Den lokale aktionsgruppe kan bede tilsagnshaver om at fremsende dokumentation, som er relevant for Plan- og Landdistriktsstyrelsens behandling af ansøgningen."
    },
    {
      "provision_ref": "11:41",
      "chapter": "11",
      "section": "41",
      "content": "§ 41. Den lokale aktionsgruppe skal sikre, at indstillingen efter § 38 er modtaget hos Plan- og Landdistriktsstyrelsen senest fire uger efter, tilsagnshaver har søgt om udbetaling af tilskuddet, jf. dog stk. 2. Stk. 2. Plan- og Landdistriktsstyrelsen kan efter begrundet ansøgning fra bestyrelsen meddele dispensation fra fristen."
    },
    {
      "provision_ref": "11:42",
      "chapter": "11",
      "section": "42",
      "content": "§ 42. Plan- og Landdistriktsstyrelsen træffer afgørelse om udbetaling af tilskuddet eller afslag på baggrund af ansøgningen, indstillingen og besigtigelsesrapporten, hvis projektet er besigtiget i henhold til § 39, jf. dog stk. 2-4 og §§ 52-55. Stk. 2. Plan- og Landdistriktsstyrelsen kan dispensere fra kravet om dokumentation i § 37, stk. 1, nr. 2, hvis det kan underbygges af dokumenter med tilsvarende bevisværdi, at tilsagnshaver har afholdt udgifterne i projektet. Stk. 3. Plan- og Landdistriktsstyrelsen kan i forbindelse med afgørelse efter stk. 1, godkende ændringer og overdragelse af tilsagn i henhold til §§ 33-34 efter indstilling fra bestyrelsen for den lokale aktionsgruppe i henhold til §§ 30-32, jf. dog § 38, stk. 2. Stk. 4. Plan- og Landdistriktsstyrelsen kan i forbindelse med afgørelse efter stk. 1 nedsætte tilskuddet, jf. §§ 53-54, jf. dog § 52."
    },
    {
      "provision_ref": "11:43",
      "chapter": "11",
      "section": "43",
      "content": "§ 43. Tilskuddet udbetales til tilsagnshavers NemKonto."
    },
    {
      "provision_ref": "12:44",
      "chapter": "12",
      "section": "44",
      "content": "§ 44. Tilsagnshaver kan søge om at få udbetalt det tilskud, der er givet tilsagn til efter § 19, når projektet er fysisk afsluttet eller fuldt ud gennemført, jf. dog stk. 2-4, § 42 og 45. Stk. 2. Ansøgning efter stk. 1 skal ske digitalt på den måde, som angives på Plan- og Landdistriktsstyrelsen hjemmeside. Stk. 3. Ansøgningen skal være modtaget hos Plan- og Landdistriktsstyrelsen inden fristen for ansøgning om udbetaling af tilskuddet fastsat i tilsagnet om tilskud, jf. § 19, stk. 3, eller efter § 33. Stk. 4. Plan- og Landdistriktsstyrelsen kan efter begrundet ansøgning dispensere fra fristen i stk. 3."
    },
    {
      "provision_ref": "12:45",
      "chapter": "12",
      "section": "45",
      "content": "§ 45. Ansøgningen, jf. § 44, skal indeholde følgende, jf. dog § 52: 1) En redegørelse for de aktiviteter, der er gennemført i projektet og for projektets effekter. 2) Opgørelse over alle afholdte udgifter i projektet, jf. dog stk. 2. 3) Dokumentation for de afholdte udgifter, herunder fakturaer, betalingsdokumentation, lønsedler mv. Dokumentationen skal være dateret og udspecificeret, så alle udgifter kan henføres til en tilskudsberettiget og nødvendig udgift i projektet. 4) Dokumentation for medfinansiering af LAG-tilskuddet af andre offentlige nationale midler med 20 pct., hvis tilskuddet udgøres af udisponerede midler, jf. § 5, nr. 6. 5) Dokumentation for tilskud til projektet fra andre offentlige myndigheder, hvis det er relevant for projektet. 6) Dokumentation for andet EU-tilskud, hvis projektet også finansieres af en anden EU-tilskudsordning. 7) Dokumentation for, at alle nødvendige offentlige tilladelser er indhentet, hvis det er relevant for projektet. 8) Hvis udgifter til projektet er omfattet af EU’s udbudsregler, udbudsloven eller tilbudsloven, skal ansøgningen indeholde dokumentation for, at de relevante regler er overholdt. 9) Hvis udstyr, maskiner mv. er købt brugt, skal ansøgningen indeholde dokumentation for, at der ikke er ydet EU-tilskud til udstyret, maskinen mv. de sidste syv år. 10) Dokumentation for, at offentligheden er informeret om, at tilskuddet ydes af EU, jf. § 57. 11) Anden dokumentation, som er relevant for Plan- og Landdistriktsstyrelsens behandling af ansøgningen. Stk. 2. Hvis der er afholdt udgifter i fremmed valuta, skal udgiften angives i danske kroner med anvendelse af vekselkursen for den dag, udgiften er betalt."
    },
    {
      "provision_ref": "12:46",
      "chapter": "12",
      "section": "46",
      "content": "§ 46. Bestyrelsen for den lokale aktionsgruppe indstiller ansøgninger modtaget efter § 44, til godkendelse eller afslag hos Plan- og Landdistriktsstyrelsen, jf. dog stk. 2 og §§ 47-48. Stk. 2. Bestyrelsen kan udpege et medlem af bestyrelsen eller nedsætte et udvalg, som foretager indstilling på vegne af den samlede bestyrelse."
    },
    {
      "provision_ref": "12:47",
      "chapter": "12",
      "section": "47",
      "content": "§ 47. Den lokale aktionsgruppe skal besigtige projektet, hvis tilsagnshaver har søgt om at få udbetalt tilskud på mindst 100.000 kr., jf. dog stk. 2-4. Stk. 2. Aktionsgruppen skal udarbejde en rapport over besigtigelsen. Stk. 3. Rapporten skal sendes til Plan- og Landdistriktsstyrelsen sammen med bestyrelsens indstilling. Stk. 4. Plan- og Landdistriktsstyrelsen kan fastsætte retningslinjer for besigtigelsen, fx som en skabelon til besigtigelsesrapporten."
    },
    {
      "provision_ref": "12:48",
      "chapter": "12",
      "section": "48",
      "content": "§ 48. Den lokale aktionsgruppe skal kvalitetssikre ansøgningen inden den sendes til Plan- og Landdistriktsstyrelsen til legalitetskontrol, jf. dog stk. 2. Stk. 2. Den lokale aktionsgruppe kan bede tilsagnshaver om at fremsende dokumentation, som er relevant for Plan- og Landdistriktsstyrelsen behandling af ansøgningen."
    },
    {
      "provision_ref": "12:49",
      "chapter": "12",
      "section": "49",
      "content": "§ 49. Den lokale aktionsgruppe skal sikre, at indstillingen efter § 46 er modtaget hos Plan- og Landdistriktsstyrelsen senest fire uger efter, tilsagnshaver har søgt om udbetaling af tilskuddet, jf. dog stk. 2. Stk. 2. Plan- og Landdistriktsstyrelsen kan efter begrundet ansøgning fra den lokale aktionsgruppe meddele dispensation fra fristen."
    },
    {
      "provision_ref": "12:50",
      "chapter": "12",
      "section": "50",
      "content": "§ 50. Plan- og Landdistriktsstyrelsen træffer afgørelse om udbetaling af tilskuddet eller afslag på baggrund af indstillingen, dokumentationen nævnt i § 45, og besigtigelsesrapporten, hvis projektet er besigtiget, jf. dog stk. 2 og §§ 52-55. Stk. 2. Plan- og Landdistriktsstyrelsen kan dispensere fra kravet om dokumentation i § 45, stk. 1, nr. 3, hvis det kan underbygges af dokumenter med tilsvarende bevisværdi, at tilsagnshaver har afholdt udgifterne i projektet."
    },
    {
      "provision_ref": "12:51",
      "chapter": "12",
      "section": "51",
      "content": "§ 51. Tilskuddet udbetales til tilsagnshavers NemKonto."
    },
    {
      "provision_ref": "13:52",
      "chapter": "13",
      "section": "52",
      "content": "§ 52. Tilsagnshaver kan korrigere fejl eller udeladelser i en ansøgning efter § 9, § 11, § 26, §§ 28-29, § 35 og § 44 efter den er modtaget hos Plan- og Landdistriktsstyrelsen, uden det påvirker retten til at modtage støtte, hvis 1) de fejl eller udeladelser, der skal korrigeres, er foretaget i god tro, og 2) korrektioner foretages, enten inden ansøgeren underrettes om, at vedkommende er udvalgt til kontrol på stedet, jf. § 68, eller før Plan- og Landdistriktsstyrelsen har truffet afgørelse vedrørende ansøgningen."
    },
    {
      "provision_ref": "14:53",
      "chapter": "14",
      "section": "53",
      "content": "§ 53. Plan- og Landdistriktsstyrelsen kan i forbindelse med afgørelse efter § 42 og § 50 nedsætte tilskuddet med en sanktion, jf. dog § 56, hvis 1) projektet har modtaget mere i EU-tilskud, end der har været tilskudsberettigede udgifter i projektet, 2) EU's udbudsregler, tilbudsloven eller udbudsloven ikke er overholdt inden tilskuddet udbetales, 3) tilsagnshaver ikke har informeret offentligheden om, at tilskuddet ydes af EU, jf. § 57, 4) varer eller ydelser til projektet er leveret af leverandører, som ikke er uafhængige af tilsagnshaver eller andre leverandører til projektet, eller 5) ansøger ikke har ført et digitalt regnskab for projektets udgifter."
    },
    {
      "provision_ref": "14:54",
      "chapter": "14",
      "section": "54",
      "content": "§ 54. Plan- og Landdistriktsstyrelsen kan træffe afgørelse om, at tilsagnet om tilskud helt skal bortfalde i følgende tilfælde, jf. dog § 55: 1) Den lokale aktionsgruppe vurderer, at formålet med projektet ikke er opfyldt. 2) Projektet er fysisk afsluttet eller fuldt ud gennemført før ansøgningen er modtaget i henhold til § 10, stk. 2, nr. 6, jf. dog § 10, stk. 3. 3) Projektet ikke er gennemført i den lokale aktionsgruppes område, eller kommer aktionsgruppens område til gode, jf. dog § 29. 4) Projektet er gennemført af en juridisk eller fysisk person, som har søgt om tilskud, jf. dog § 29. 5) Ansøger ikke kan dokumentere, at LAG-tilskuddet til projektet kan medfinansieres af andre offentlige nationale midler med 20 pct., hvis tilskuddet udgøres af udisponerede midler, jf. § 5, nr. 6. 6) Projektet ikke indebærer et samarbejde mellem mindst to uafhængige aktører, hvis projektet har til formål at fremme samarbejde. 7) Ansøgning om slutudbetaling af tilskuddet modtages hos Plan- og Landdistriktsstyrelsen efter udløbet af fristen fastsat efter § 20, stk 1, nr. 1, eller 34, stk. 2."
    },
    {
      "provision_ref": "14:55",
      "chapter": "14",
      "section": "55",
      "content": "§ 55. Plan- og Landdistriktsstyrelsens afgørelse efter § 53 og § 54 skal ske ud fra en konkret vurdering i det enkelte tilfælde under hensyn til 1) manglens alvor, 2) manglens omfang, 3) hvor længe manglen har varet, 4) om manglen er sket flere gange, og 5) størrelsen af det økonomiske tab, den manglende overholdelse kan eller har påført EU. Stk. 2. Plan- og Landdistriktsstyrelsen kan undlade at nedsætte tilskuddet efter stk. 1, hvis manglen skyldes 1) force majeure, 2) en alvorlig naturkatastrofe eller alvorlig meteorologisk begivenhed, der i væsentlig grad berører projektet, 3) tilsagnshavers død, 4) tilsagnshavers uarbejdsdygtighed i længere tid, 5) fejl begået af Plan- og Landdistriktsstyrelsen eller en anden myndighed, og fejlen ikke med rimelighed kunne være blevet opdaget af tilsagnshaver, 6) at tilsagnshaver over for Plan- og Landdistriktsstyrelsen kan godtgøre, at vedkommende ikke er skyld i den manglende opfyldelse, eller 7) Plan- og Landdistriktsstyrelsen på anden måde finder det godtgjort, at tilsagnshaver ikke er skyld i manglen."
    },
    {
      "provision_ref": "14:56",
      "chapter": "14",
      "section": "56",
      "content": "§ 56. Plan- og Landdistriktsstyrelsen modregner indtægter, som kan henføres direkte til projektet fra tilsagnet er meddelt til ansøgning om slutudbetaling er modtaget, hvis projektet har fået tilsagn om tilskud til et almennyttigt projekt efter § 2, nr. 2, jf. dog stk. 2. Stk. 2. Plan- og Landdistriktsstyrelsen modregner summen af indtægterne i de samlede tilskudsberettigede projektudgifter."
    },
    {
      "provision_ref": "15:57",
      "chapter": "15",
      "section": "57",
      "content": "§ 57. Tilsagnshaver skal informere offentligheden om, at tilskuddet ydes af EU i henhold til bilag II og III i Kommissionens gennemførelsesforordning (EU) 2022/129."
    },
    {
      "provision_ref": "16:58",
      "chapter": "16",
      "section": "58",
      "content": "§ 58. Tilsagnshaver skal tilbagebetale tilskud til et erhvervsprojekt, jf. § 2, nr. 1, hvis projektet udsættes for et af følgende forhold, efter tilskuddet er endeligt udbetalt, jf. dog stk. 2-5 og § 60: 1) En støttet produktionsaktivitet i projektet ophører. 2) En produktionsaktivitet i projektet flyttes uden for den region, hvor projektet har modtaget støtte. 3) Hvis der er ydet tilskud til infrastruktur, og ejendomsretten til denne infrastruktur ændres på en måde, som giver en virksomhed eller et offentligt organ en uretmæssig fordel. 4) Projektet ændres på en måde, som strider mod projektets oprindelige formål. Stk. 2. Kravet om tilbagebetaling gælder i de første tre år efter tilskuddet er endeligt udbetalt, hvis tilsagnshaver er en mikrovirksomhed eller lille virksomhed, herunder en privat eller selvejende institution. Stk. 3. Kravet om tilbagebetaling gælder i fem år efter tilskuddet er endeligt udbetalt. Hvis tilsagnshaver er en privat person, forening eller en kommunal, regional eller statslig myndighed. Stk. 4. Kravet om tilbagebetaling gælder ikke, hvis 1) forholdene i stk. 1 skyldes en konkurs, hvor der ikke er konstateret svigagtige handlinger, eller 2) tilsagnet om tilskud ikke stiller vilkår om, at produktionsaktiviteter i projektet skal fortsætte efter tilskuddet er endeligt udbetalt i henhold til stk. 2 eller stk. 3. Stk. 5. Plan- og Landdistriktsstyrelsen fastsætter beløbet, der skal betales tilbage i forhold til den periode, kravet ikke er overholdt."
    },
    {
      "provision_ref": "16:59",
      "chapter": "16",
      "section": "59",
      "content": "§ 59. Tilsagnshaver skal tilbagebetale tilskud til et almennyttigt projekt, jf. § 2, nr. 2, hvis projektet udsættes for et af følgende forhold, efter tilskuddet er endeligt udbetalt, jf. dog stk. 2-5 og § 60: 1) Hvis der er ydet tilskud til infrastruktur, og ejendomsretten til denne infrastruktur ændres på en måde, som giver en virksomhed eller et offentligt organ en uretmæssig fordel. 2) Hvis der er ydet tilskud til infrastruktur, og projektets art, målsætninger eller gennemførelsesvilkår ændres på en måde, som ville føre til underminering af projektets oprindelige målsætninger. Stk. 2. Kravet om tilbagebetaling gælder i de første tre år efter tilskuddet er endeligt udbetalt, hvis tilsagnshaver er en mikrovirksomhed eller lille virksomhed, herunder en privat eller selvejende institution. Stk. 3. Kravet om tilbagebetaling gælder i fem år efter tilskuddet er endeligt udbetalt, hvis tilsagnshaver er en privat person, forening eller en kommunal, regional eller statslig myndighed. Stk. 4. Kravet om tilbagebetaling gælder ikke, hvis 1) forholdene i stk. 1 skyldes en konkurs, hvor der ikke er konstateret svigagtige handlinger, eller 2) tilsagnet om tilskud ikke stiller vilkår om, at produktionsaktiviteter i projektet skal fortsætte efter tilskuddet er endeligt udbetalt i henhold til stk. 2 eller stk. 3. Stk. 5. Plan- og Landdistriktsstyrelsen fastsætter beløbet, der skal betales tilbage, i forhold til den periode, kravet ikke er overholdt."
    },
    {
      "provision_ref": "17:60",
      "chapter": "17",
      "section": "60",
      "content": "§ 60. Tilsagnshaver skal underrette Plan- og Landdistriktsstyrelsen, hvis betingelserne for at modtage tilskud ikke længere er opfyldt, jf. dog stk. 2. Stk. 2. Tilsagnshaver skal afgive erklæring om, hvorvidt betingelserne for tilskud er opfyldt, hvis Plan- og Landdistriktsstyrelsen forlanger det."
    },
    {
      "provision_ref": "17:61",
      "chapter": "17",
      "section": "61",
      "content": "§ 61. Plan- og Landdistriktsstyrelsen kan træffe afgørelse om, at tilsagn om tilskud bortfalder og allerede udbetalt tilskud skal tilbagebetales, hvis tilsagnshaver har afgivet urigtige eller vildledende oplysninger eller har fortiet oplysninger af betydning for tilsagn meddelt efter § 19 eller i en senere godkendt ændring efter § 33, jf. dog stk. 2. Stk. 2. Plan- og Landdistriktsstyrelsen fastsætter beløbet, der skal betales tilbage, i forhold til den periode, kravet ikke er overholdt."
    },
    {
      "provision_ref": "18:62",
      "chapter": "18",
      "section": "62",
      "content": "§ 62. Tilsagnshaver skal holde alle relevante bilag og dokumenter tilgængelige i fem år regnet fra udbetalingsdatoen, jf. dog stk. 2. Stk. 2. Hvis tilskuddet ydes som de minimis-støtte, skal tilsagnshaver opbevare regnskabsbilag, som er relevante for de minimis-støtten, i 10 skatteår fra datoen for udbetaling af tilskuddet."
    },
    {
      "provision_ref": "19:63",
      "chapter": "19",
      "section": "63",
      "content": "§ 63. Offentlighedsloven, bortset fra bestemmelserne i §§ 11-12 og §§ 15-17, finder anvendelse på al virksomhed, der udøves af bestyrelsen for den lokale aktionsgruppe og personer, der udfører opgaver for bestyrelsen. Stk. 2. Forvaltningsloven gælder for behandlingen af sager, hvori der træffes afgørelse af bestyrelsen for den lokale aktionsgruppe efter § 15. Stk. 3. Bestyrelsen for den lokale aktionsgruppe og personer, der udfører opgaver for bestyrelsen, har tavshedspligt, jf. straffelovens § 152 og §§152 c-152 f, med hensyn til fortrolige oplysninger, som de får kendskab til i forbindelse med varetagelsen af deres opgaver efter denne bekendtgørelse."
    },
    {
      "provision_ref": "19:64",
      "chapter": "19",
      "section": "64",
      "content": "§ 64. Bestyrelsen for den lokale aktionsgruppe og personer, der udfører opgaver for bestyrelsen, skal sikre, at dokumenter, der er modtaget eller afsendt af den lokale aktionsgruppe som led i administrativ sagsbehandling i forbindelse med den lokale aktionsgruppes virksomhed, og som har betydning for en sag eller sagsbehandlingen i øvrigt, er opbevaret på en sådan måde, at det bl.a. i forbindelse med tilsyn, kontrol, anmodning om aktindsigt eller en klagesag er muligt at identificere dem og finde dem frem. Det samme gælder interne dokumenter, der foreligger i endelig form. Stk. 2. Bestyrelsen skal holde alle relevante bilag og dokumenter tilgængelige i fem år regnet fra den dag, tilskuddet udbetales."
    },
    {
      "provision_ref": "20:65",
      "chapter": "20",
      "section": "65",
      "content": "§ 65. Bestyrelsen for den lokale aktionsgruppe skal bistå Plan- og Landdistriktsstyrelsen med opfyldelse af Kommissionens gennemførelsesforordning (EU) 2022/1475 for så vidt angår evaluering af de strategiske planer under den fælles landbrugspolitik og fremsendelse af oplysninger med henblik på overvågning og evaluering."
    },
    {
      "provision_ref": "21:66",
      "chapter": "21",
      "section": "66",
      "content": "§ 66. Den lokale aktionsgruppe skal offentliggøre oplysninger om projekter i aktionsgruppens område, som har modtaget tilsagn om tilskud. Stk. 2. Offentliggørelsen skal ske på aktionsgruppens hjemmeside."
    },
    {
      "provision_ref": "22:67",
      "chapter": "22",
      "section": "67",
      "content": "§ 67. Plan- og Landdistriktsstyrelsen kan af hensyn til afslutning af en programperiode for Landdistriktsprogrammet fastsætte følgende frister: 1) Sidste frist for, hvornår de lokale aktionsgrupper senest kan indstille projekter til tilsagn om tilskud. 2) Sidste frist for, hvornår alle projekter skal være afsluttet. Stk. 2. Fristerne offentliggøres på Plan- og Landdistriktsstyrelsens hjemmeside."
    },
    {
      "provision_ref": "23:68",
      "chapter": "23",
      "section": "68",
      "content": "§ 68. Plan- og Landdistriktsstyrelsen fører kontrol med afsluttede projekter, jf. dog stk. 2-5. Stk. 2. Tilsagnshaver skal på anmodning fra Plan- og Landdistriktsstyrelsen afgive alle oplysninger til styrelsen, herunder om økonomiske og regnskabsmæssige forhold, som er nødvendige for styrelsens kontrol. Stk. 3. Tilsagnshaver skal yde fornøden bistand ved Plan- og Landdistriktsstyrelsens kontrol, herunder bistand til kopiering af skriftligt materiale og udskrifter af elektroniske data. Stk. 4. Plan- og Landdistriktsstyrelsen kan indhente oplysninger hos andre offentlige myndigheder, som er nødvendige for tilsynet og kontrollen. Stk. 5. Plan- og Landdistriktsstyrelsen kan indgå aftale med andre offentlige myndigheder om, at disse myndigheder varetager Plan- og Landdistriktsstyrelsens beføjelser nævnt i stk. 1-4."
    },
    {
      "provision_ref": "24:69",
      "chapter": "24",
      "section": "69",
      "content": "§ 69. Afgørelser truffet af Plan- og Landdistriktsstyrelsen efter denne bekendtgørelse kan ikke påklages til ministeren for landdistrikter."
    },
    {
      "provision_ref": "24:70",
      "chapter": "24",
      "section": "70",
      "content": "§ 70. Afgørelser truffet af lokale aktionsgrupper om at indstille eller ikke at indstille ansøgninger til tilsagn om tilskud, jf. § 15, kan påklages til Plan- og Landdistriktsstyrelsen for så vidt angår retlige spørgsmål og kan ikke påklages til anden administrativ myndighed. Stk. 2. Klagen skal indgives til den lokale aktionsgruppe, som har truffet afgørelsen, og være den lokale aktionsgruppe i hænde senest fire uger efter modtagelsen af den afgørelse, klagen vedrører."
    },
    {
      "provision_ref": "25:71",
      "chapter": "25",
      "section": "71",
      "content": "§ 71. Bekendtgørelsen træder i kraft den 8. maj 2023. Stk. 2. Bekendtgørelse nr. 2509 af 8. december 2021 om tilskud til projekter i udpegede landdistrikter ophæves. Stk. 3. Bekendtgørelse nr. 2509 af 8. december 2021 om tilskud til projekter i udpegede landdistrikter finder dog fortsat anvendelse i sager, hvor Plan- og Landdistriktsstyrelsen ikke har truffet afgørelse om slutudbetaling af tilskuddet."
    }
  ],
  "provision_versions": [
    {
      "provision_ref": "1:1",
      "chapter": "1",
      "section": "1",
      "content": "§ 1. Formålet med bekendtgørelsen er at fastsætte rammerne for tildeling af tilskud til projekter, som vedrører job- og vækstskabende erhvervsudvikling i udpegede landdistrikter og til projekter, som forbedrer rammevilkårene i udpegede landdistrikter.",
      "valid_from": "2023-05-02",
      "valid_to": null
    },
    {
      "provision_ref": "1:2",
      "chapter": "1",
      "section": "2",
      "content": "§ 2. Plan- og Landdistriktsstyrelsen kan yde tilskud til følgende typer projekter, jf. dog §§ 3-4: 1) Erhvervsprojekter, som har til formål at fremme vækst og etablere nye arbejdspladser i udpegede landdistrikter. 2) Almennyttige projekter, som har til formål at forbedre rammevilkårene i udpegede landdistrikter.",
      "valid_from": "2023-05-02",
      "valid_to": null
    },
    {
      "provision_ref": "1:3",
      "chapter": "1",
      "section": "3",
      "content": "§ 3. Tilskud til erhvervsprojekter omfattet af § 2, nr. 1, kan ydes til kommercielle projekter med følgende formål: 1) Etablering af nystartede og udvikling af små virksomheder og mikrovirksomheder. 2) Fremme af erhvervssamarbejde mellem mindst to aktører, som enten fremmer et nyt samarbejde eller indebærer en ny aktivitet i et eksisterende samarbejde. 3) Bæredygtig udvikling og grøn omstilling.",
      "valid_from": "2023-05-02",
      "valid_to": null
    },
    {
      "provision_ref": "1:4",
      "chapter": "1",
      "section": "4",
      "content": "§ 4. Tilskud til almennyttige projekter efter § 2, nr. 2, kan ydes til projekter med følgende formål, jf. dog stk. 2: 1) Etablere og udvikle basale servicefaciliteter. 2) Fornyelse i landsbyer. 3) Kultur- og foreningsliv. 4) Bæredygtig udvikling og grøn omstilling. Stk. 2. Projekterne nævnt i stk. 1 kan gennemføres som et samarbejde mellem mindst to aktører. Projektet skal enten fremme et nyt samarbejde eller indebære en ny aktivitet i et eksisterende samarbejde.",
      "valid_from": "2023-05-02",
      "valid_to": null
    },
    {
      "provision_ref": "2:5",
      "chapter": "2",
      "section": "5",
      "content": "§ 5. I denne bekendtgørelse forstås ved: 1) LEADER metoden: Lokal udvikling styret af lokalsamfundet som omhandlet i artikel 31, stk. 1-2, i forordning (EU) 2021/1060. Metoden indebærer at lokale aktionsgrupper, ud fra en bottom-up strategi, udvælger og indstiller projekter til godkendelse hos Plan- og Landdistriktsstyrelsen på baggrund af lokalkendskab og lokale strategier. 2) Lokale aktionsgrupper: En forening, som består af et partnerskab af repræsentanter for offentlige og private socioøkonomiske interesser, hvor ingen enkelt interessegruppe alene udøver kontrol over foreningens beslutninger og indstillinger til Plan- og Landdistriktsstyrelsen. Foreningen skal være godkendt som tilskudsberettiget af Plan- og Landdistriktsstyrelsen i henhold til bekendtgørelse om oprettelse af tilskudsberettigede lokale aktionsgrupper i udpegede landdistrikter i perioden 2023-2027. 3) Plan for samarbejde: En beskrivelse af formålet med projektet, herunder en finansieringsplan, de forventede resultater, samarbejdsaktiviteter og samarbejdspartnerne. 4) Små virksomheder og mikrovirksomheder: Virksomheder med færre end 50 ansatte, og hvor enten den årlige omsætning ikke overstiger 10 mio. euro eller den årlige samlede balance ikke overstiger 43 mio. euro. 5) Tilbageløbsmidler: Midler fra den lokale aktionsgruppes årlige ramme for tilskud, jf. § 7 stk. 1, der er reserveret i et tilsagn om tilskud til et projekt, men ikke udbetales til det konkrete projekt og ikke reserveres i et nyt tilsagn inden for samme kalenderår. Tilbageløbsmidler kan fx opstå, hvis projektet ikke gennemføres, projektet bliver billigere end budgetteret, eller hvis tilsagnshaver søger om at få udbetalt tilskud til udgifter, som ikke er tilskudsberettigede. 6) Udisponerede midler: Midler fra den lokale aktionsgruppes årlige ramme for tilskud, jf. § 7 stk. 1, som ikke er reserveret i tilsagn om tilskud til projekter ved udgangen af det kalenderår, hvor de er tildelt den lokale aktionsgruppe. 7) Udpegede landdistrikter (LAG-områder): Områder, som er udpeget i bilag 1 til bekendtgørelse om oprettelse af lokale aktionsgrupper i udpegede landdistrikter og fiskeriområder i perioden 2023-2027. 8) Udviklingsstrategi: En lokal aktionsgruppes individuelle vision og målsætninger for udvikling af det lokale område. Udviklingsstrategien indeholder retningslinjerne for, hvilke typer projekter, aktionsgruppen ønsker at indstille til tilsagn om tilskud hos Plan- og Landdistriktsstyrelsen. Strategien tager udgangspunkt i det lokale områdes styrker, svagheder, muligheder og udfordringer. 9) Nystartet virksomhed: Virksomhed, som er registreret i CVR-registret senest to år før ansøgning om tilsagn om tilskud er modtaget hos Plan- og Landdistriktsstyrelsen. 10) Socioøkonomisk gruppe: Bestyrelsen for den lokale aktionsgruppe skal så vidt muligt sammensættes af personer, der repræsenterer følgende fire grupper: 1) lokale borgere 2) lokale virksomheder, erhvervsorganisationer og fagforeninger 3) lokale natur-, miljø-, kultur-, borger- og fritidsforeninger og 4) offentlige myndigheder.",
      "valid_from": "2023-05-02",
      "valid_to": null
    },
    {
      "provision_ref": "3:6",
      "chapter": "3",
      "section": "6",
      "content": "§ 6. Tilskudsordningen for LAG gennemføres som lokalt styret udvikling (LEADER) med lokale aktionsgrupper i de udpegede landdistrikter.",
      "valid_from": "2023-05-02",
      "valid_to": null
    },
    {
      "provision_ref": "3:7",
      "chapter": "3",
      "section": "7",
      "content": "§ 7. Den lokale aktionsgruppe får tildelt en årlig tilskudsramme med midler, som aktionsgruppen skal prioritere til projekter, der indstilles til tilskud hos Plan- og Landdistriktsstyrelsen, jf. dog stk. 2-4. Stk. 2. Tildelingen af den årlige tilskudsramme sker efter principperne i bilag 3 til bekendtgørelse om drift af lokale aktionsgrupper i udpegede landdistrikter i perioden 2023-2027. Stk. 3. Den lokale aktionsgruppes tilskudsramme kan, ud over midlerne nævnt i stk. 1, omfatte genanvendte tilbageløbsmidler og udisponerede midler, jf. § 5, nr. 5-6. Stk. 4. Plan- og Landdistriktsstyrelsen kan fastsætte retningslinjer for, hvornår de lokale aktionsgrupper kan genanvende midler.",
      "valid_from": "2023-05-02",
      "valid_to": null
    },
    {
      "provision_ref": "3:8",
      "chapter": "3",
      "section": "8",
      "content": "§ 8. Plan- og Landdistriktsstyrelsen fastsætter ansøgningsrunder for ansøgning om tilsagn om tilskud, jf. dog stk. 2-4. Styrelsen kan herunder fastsætte 1) antallet af ansøgningsrunder pr. kalenderår, 2) frist for ansøgning om tilskud til hver runde, 3) frist for, hvornår den lokale aktionsgruppe skal indstille ansøgninger til tilsagn om tilskud hos Plan- og Landdistriktsstyrelsen, og 4) særlige vilkår for de enkelte ansøgningsrunder, herunder om antallet af sager, den lokale aktionsgruppe kan indstille til Plan- og Landdistriktsstyrelsen i hver runde. Stk. 2. Plan- og Landdistriktsstyrelsen kan bestemme, at de lokale aktionsgrupper individuelt kan fastsætte 1) antallet af ansøgningsrunder pr. kalenderår, og 2) frist for, hvornår ansøgning om tilsagn om tilskud i hver ansøgningsrunde skal være modtaget hos den lokale aktionsgruppe. Stk. 3. Den lokale aktionsgruppe skal på aktionsgruppens hjemmeside offentliggøre ansøgningsrunder fastsat efter stk. 1-2 med angivelse af frister for ansøgninger og eventuelle særlige vilkår for de enkelte ansøgningsrunder. Stk. 4. Plan- og Landdistriktsstyrelsen kan efter begrundet ansøgning fra den lokale aktionsgruppe dispensere fra frister fastsat efter stk. 1 og 2.",
      "valid_from": "2023-05-02",
      "valid_to": null
    },
    {
      "provision_ref": "4:9",
      "chapter": "4",
      "section": "9",
      "content": "§ 9. Tilskud til projekter omfattet af § 3 kan søges af 1) små virksomheder og mikrovirksomheder, herunder private eller selvejende institutioner, 2) fysiske personer, og 3) foreninger. Stk. 2. Tilskud til projekter omfattet af § 4 kan søges af 1) små virksomheder og mikrovirksomheder, herunder private eller selvejende institutioner, 2) fysiske personer, 3) foreninger, jf. dog § 11, og 4) kommunale, regionale og statslige myndigheder.",
      "valid_from": "2023-05-02",
      "valid_to": null
    },
    {
      "provision_ref": "4:10",
      "chapter": "4",
      "section": "10",
      "content": "§ 10. Ansøgning om tilsagn om tilskud skal ske digitalt på den måde, som angives på Plan- og Landdistriktsstyrelsens hjemmeside. Stk. 2. Ansøgningen om tilsagn om tilskud skal indeholde følgende, jf. dog § 52: 1) Ansøgningsskema, som er udfyldt med de påkrævede oplysninger, herunder oplysninger om den, som ansøger, beskrivelse af projektet, projektets beliggenhed, og samlet budget for projektet. 2) Redegørelse for, hvordan projektet bidrager til opfyldelse af målsætningerne i den lokale aktionsgruppes godkendte udviklingsstrategi. 3) Forretningsplan, hvis projektet vedrører etablering af en nystartet virksomhed omfattet af § 3 nr. 1, og § 5, nr. 9. 4) Samarbejdsaftale mellem aktørerne og redegørelse for, at projektet enten fremmer et nyt samarbejde eller indebærer en ny aktivitet i et eksisterende samarbejde, hvis projektet vedrører et samarbejde i henhold til § 3, nr. 2 eller § 4, stk. 2. 5) Erklæring om tidligere modtaget de minimis-støtte, hvis projektet er omfattet af EU’s statsstøtteregler, jf. § 17, stk. 5. 6) Erklæring om, at projektet ikke er påbegyndt før den 1. januar 2023 og ikke er fysisk afsluttet eller fuldt ud gennemført før ansøgningen er modtaget i henhold til stk. 1, jf. dog stk. 3. 7) Andet relevant materiale, som foreligger på ansøgningstidspunktet, fx lejekontrakt og ansættelseskontrakter. Stk. 3. Kravet i stk. 2, nr. 6, gælder selvom alle udgifter i projektet ikke er betalt, inden ansøgningen er modtaget i henhold til stk. 1.",
      "valid_from": "2023-05-02",
      "valid_to": null
    },
    {
      "provision_ref": "4:11",
      "chapter": "4",
      "section": "11",
      "content": "§ 11. Den lokale aktionsgruppe kan søge om tilskud til projekter om samarbejde omfattet af § 4, jf. dog stk. 2-3, § 17, stk. 3 og § 52. Stk. 2. Det er en betingelse for at søge om tilskud efter stk. 1, at 1) projektet gennemføres som et samarbejde mellem aktionsgruppen og mindst en anden aktør, og 2) projektet enten fremmer et nyt samarbejde eller indebærer en ny aktivitet i et eksisterende samarbejde. Stk. 3. Ansøgning om tilsagn om tilskud skal ske digitalt på den måde, som angives på Plan- og Landdistriktsstyrelsens hjemmeside.",
      "valid_from": "2023-05-02",
      "valid_to": null
    },
    {
      "provision_ref": "5:12",
      "chapter": "5",
      "section": "12",
      "content": "§ 12. Bestyrelsen for den lokale aktionsgruppe skal fastsætte gennemsigtige og ikke-diskriminerende kriterier for, hvordan ansøgninger udvælges til indstilling til tilsagn om tilskud hos Plan- og Landdistriktsstyrelsen, jf. dog stk. 2-3. Stk. 2. Bestyrelsen for den lokale aktionsgruppe skal på baggrund af aktionsgruppens udviklingsstrategi udarbejde en procedure for 1) hvordan ansøgninger udvælges til indstilling, og 2) hvordan midler, tildelt aktionsgruppen efter § 7, fordeles mellem de indstillede ansøgninger. Stk. 3. Kriterier og procedure skal være offentligt tilgængelig på den lokale aktionsgruppes hjemmeside.",
      "valid_from": "2023-05-02",
      "valid_to": null
    },
    {
      "provision_ref": "5:13",
      "chapter": "5",
      "section": "13",
      "content": "§ 13. Bestyrelsen for den lokale aktionsgruppe skal afholde et fysisk eller digitalt møde, hvor de ansøgninger, aktionsgruppen har modtaget i ansøgningsrunden, behandles, jf. dog stk. 2-5 og §§ 14-15. Stk. 2. Mødet skal afholdes efter udløb af fristen for ansøgning om tilskud, jf. § 8, stk. 1, nr. 2, jf. dog § 8, stk. 2, nr. 2, og inden fristen for bestyrelsens indstilling af projekter til Plan- og Landdistriktsstyrelsen, jf. § 8, stk. 1, nr. 3. Stk. 3. Bestyrelsen for den lokale aktionsgruppe skal være beslutningsdygtig på mødet. Bestyrelsen er beslutningsdygtig når 1) mindst halvdelen af bestyrelsens medlemmer deltager i mødet, og 2) ingen socioøkonomisk gruppe, jf. § 5, nr. 10, udgør et flertal på mødet. Stk. 4. Bestyrelsen for den lokale aktionsgruppe skal skrive referat af mødet. Referatet skal indeholde 1) en erklæring om, at bestyrelsen er beslutningsdygtig på mødet, og 2) begrundelse for bestyrelsens beslutning om at indstille eller meddele afslag til hvert enkelt projektet i henhold til § 12. Stk. 5. Plan- og Landdistriktsstyrelsen kan udarbejde retningslinjer for erklæring om beslutningsdygtig bestyrelse og begrundelse for bestyrelsens beslutninger.",
      "valid_from": "2023-05-02",
      "valid_to": null
    },
    {
      "provision_ref": "5:14",
      "chapter": "5",
      "section": "14",
      "content": "§ 14. Bestyrelsen for den lokale aktionsgruppe skal på mødet, jf. § 13, stk. 1, vurdere, om hver enkelt ansøgning om tilsagn om tilskud ligger inden for rammerne af aktionsgruppens lokale udviklingsstrategi. Stk. 2. Bestyrelsens vurdering skal ske i overensstemmelse med aktionsgruppens kriterier og procedure for udvælgelse projekter, jf. § 12.",
      "valid_from": "2023-05-02",
      "valid_to": null
    },
    {
      "provision_ref": "5:15",
      "chapter": "5",
      "section": "15",
      "content": "§ 15. Bestyrelsen for den lokale aktionsgruppe skal udvælge de ansøgninger, som bedst opfylder de kriterier, som bestyrelsen har udarbejdet i henhold til § 12, jf. dog stk. 2. Stk. 2. Bestyrelsen træffer afgørelse om afslag på de ansøgninger, som bestyrelsen ikke har udvalgt til indstilling til tilsagn om tilskud.",
      "valid_from": "2023-05-02",
      "valid_to": null
    },
    {
      "provision_ref": "5:16",
      "chapter": "5",
      "section": "16",
      "content": "§ 16. Bestyrelsen for den lokale aktionsgruppe indstiller de udvalgte ansøgninger til afgørelse om tilsagn om tilskud hos Plan- og Landdistriktsstyrelsen, jf. dog stk. 2-4 og §§ 17-18. Stk. 2. En ansøgning kan udvælges til indstilling, hvis følgende betingelser er opfyldt, jf. dog stk. 3-4. 1) Projektet ikke er påbegyndt før den 1. januar 2023 og ikke er fysisk afsluttet eller fuldt ud gennemført før den dato, hvor ansøgningen er modtaget. 2) Projektet skal gennemføres i den lokale aktionsgruppes område, eller kommer aktionsgruppens område til gode. 3) Projektets formål er omfattet af § 2, og kan placeres inden for et af temaerne i § 3 eller § 4. 4) Det ansøgte projekt er udvalgt i overensstemmelse med de kriterier og procedurer, som bestyrelsen har udarbejdet i overensstemmelse med § 12. 5) Projektets samlede udgifter mindst udgør 100.000 kr., jf. dog stk. 3. 6) Projektet skal gennemføres af en juridisk eller fysisk person omfattet af § 9, stk. 1, hvis projektet søges som et erhvervsprojekt efter § 3. 7) Projektet skal gennemføres af en juridisk person eller fysisk person omfattet af § 9, stk. 2, hvis projektet søges som et almennyttigt projekt efter § 4. 8) Ansøger har udfyldt erklæring om tidligere modtaget de minimis-støtte, hvis projektet er omfattet af EU’s statsstøtteregler. 9) Ansøger har dokumenteret, at LAG-tilskuddet til projektet kan medfinansieres af andre offentlige nationale midler med 20 pct., hvis tilskuddet udgøres af genanvendte tilbageløbsmidler eller udisponerede midler i henhold til § 7, stk. 3. Stk. 3. Betingelsen i stk. 2, nr. 5 gælder ikke for projekter, som den lokale aktionsgruppe søger om tilskud til efter § 11, jf. dog § 17, stk. 3. Stk. 4. Ud over betingelserne i stk. 1 gælder følgende betingelser for at indstille projekter, som har til formål at fremme samarbejde efter § 3, nr. 2 og § 4, stk. 2: 1) Projektet skal indebære et samarbejde mellem mindst to uafhængige aktører. 2) Projektet skal enten fremme et nyt samarbejde eller indebære en ny aktivitet i et eksisterende samarbejde. 3) Projektet ikke indebærer samarbejde, der udelukkende involverer forskningsorganer, jf. § 25, stk. 1, nr. 20.",
      "valid_from": "2023-05-02",
      "valid_to": null
    },
    {
      "provision_ref": "5:17",
      "chapter": "5",
      "section": "17",
      "content": "§ 17. Den lokale aktionsgruppes bestyrelse fastsætter det maksimale tilskud til hver ansøgning, som udvælges og indstilles til Plan- og Landdistriktsstyrelsen, jf. dog stk. 2. Stk. 2. Tilskuddet til hver ansøgning skal fastsættes på følgende, jf. dog stk. 3-5: 1) Tilskuddet til den enkelte ansøgning skal tildeles i overensstemmelse med aktionsgruppens kriterier og procedure for fordeling af tilskud, jf. § 12. 2) Tilskuddet til et projekt skal som minimum udgøre 50.000 kr. 3) Tilskuddet kan maksimalt udgøre 50 pct. af de tilskudsberettigede udgifter, jf. dog stk. 3. Stk. 3. Tilskud kan maksimalt udgøre 100 pct. af de tilskudsberettigede udgifter, hvis projektet søges af den lokale aktionsgruppe efter § 11, stk. 1 i 2024 og frem. Stk. 4. Tilskud, som udgøres af udisponerede midler, jf. § 5, nr. 6, skal medfinansieres af andre offentlige nationale midler med 20 pct. Stk. 5. Tilskud, der ydes som de minimis-støtte, er omfattet af betingelserne i Kommissionens Forordning (EU) 1407/2013 om anvendelse af artikel 107 og 108 i Traktaten om Den Europæiske funktionsmåde på de minimis støtte.",
      "valid_from": "2023-05-02",
      "valid_to": null
    },
    {
      "provision_ref": "5:18",
      "chapter": "5",
      "section": "18",
      "content": "§ 18. Bestyrelsen for den lokale aktionsgruppe skal indstille en udvalgt ansøgninger til Plan- og Landdistriktsstyrelsen digitalt på den måde, som angives på styrelsens hjemmeside, jf. dog stk. 2-3. Stk. 2. Det er en betingelse for indstilling af en ansøgning, at 1) indstillingen sker inden udløb af fristen fastsat efter § 8, stk. 1, nr. 3, jf. dog § 8, stk. 4, og 2) bestyrelsen har kvalitetssikret ansøgningen. Stk. 3. Bestyrelsen kan bede ansøger om at fremsende dokumentation, som er relevant for Plan- og Landdistriktsstyrelsens behandling af ansøgningen, herunder dokumentation for, at tilskuddet vil blive anvendt på en økonomisk forsvarlig måde.",
      "valid_from": "2023-05-02",
      "valid_to": null
    },
    {
      "provision_ref": "6:19",
      "chapter": "6",
      "section": "19",
      "content": "§ 19. Plan- og Landdistriktsstyrelsen træffer afgørelse om tilsagn om tilskud eller afgørelse om afslag på baggrund af ansøgningen og den lokale aktionsgruppes indstilling efter § 18, jf. dog stk. 2-6 og § 20. Stk. 2. Plan- og Landdistriktsstyrelsen fastsætter i tilsagnet om tilskud et budget for projektet, som kan være opdelt i flere aktiviteter i projektet. Stk. 3. Plan- og Landdistriktsstyrelsen fastsætter i tilsagnet om tilskud en frist for ansøgning om udbetaling af tilskuddet. Stk. 4. Plan- og Landdistriktsstyrelsen kan i forbindelse med afgørelse om godkendelse efter stk. 1 nedsætte tilsagnsbeløbet eller ændre tilskudsprocenten, hvis der er søgt om tilskud til udgifter, som ikke kan godkendes efter §§ 20-24. Stk. 5. Plan- og Landdistriktsstyrelsen kan i afgørelsen om tilsagn om tilskud fastsætte vilkår for tilsagnet. Stk. 6. Plan- og Landdistriktsstyrelsen kan træffe afgørelsen efter stk. 1 som et betinget tilsagn om tilskud. Endeligt tilsagn meddeles først, når alle betingelser er opfyldt.",
      "valid_from": "2023-05-02",
      "valid_to": null
    },
    {
      "provision_ref": "7:20",
      "chapter": "7",
      "section": "20",
      "content": "§ 20. Tilskud, der er meddelt tilsagn om tilskud til efter § 19, kan kun udbetales fuldt ud, hvis følgende betingelser er opfyldt, jf. dog stk. 2-3 og §§ 21-25: 1) Ansøgning om udbetaling af tilskuddet senest er modtaget hos Plan- og Landdistriktsstyrelsen to år efter datoen for tilsagnet om tilskud, jf. dog stk. 3 og § 28. 2) Projektet gennemføres af den fysiske eller juridiske person, som har søgt om tilskuddet, jf. dog § 29 og § 54, nr. 4. 3) Projektet ikke er påbegyndt før den 1. januar 2023 og ikke er fysisk afsluttet eller fuldt ud gennemført før den dato, hvor ansøgningen er modtaget, jf. dog § 54, nr. 1. 4) Ansøger overholder EU’s udbudsregler, udbudslovens og tilbudslovens regler, hvis det er relevant for projektet, jf. dog § 37, stk. 1, nr. 3, § 45, stk. 1, nr. 8 og § 53, nr. 2. 5) Ansøger informerer offentligheden om, at tilskuddet ydes af EU i henhold til § 57, jf. dog § 53, nr. 3. 6) LAG-tilskuddet til projektet medfinansieres af andre offentlige nationale midler med 20 pct., hvis tilskuddet udgøres af udisponerede midler, jf. § 5, nr. 6, jf. dog § 54, nr. 5. 7) Ansøger fører et digitalt regnskab for projektets udgifter. Regnskabet skal føres i et særskilt regnskabssystem eller med en passende regnskabskode, jf. dog § 53, nr. 5. Stk. 2. Plan- og Landdistriktsstyrelsen kan i afgørelsen om tilsagn om tilskud fastsætte supplerende betingelser for tilsagnet. Stk. 3. Plan- og Landdistriktsstyrelsen kan efter begrundet ansøgning dispensere fra fristen i stk. 1, nr. 1.",
      "valid_from": "2023-05-02",
      "valid_to": null
    },
    {
      "provision_ref": "8:21",
      "chapter": "8",
      "section": "21",
      "content": "§ 21. Plan- og Landdistriktsstyrelsen godkender i forbindelse med afgørelse om tilsagn om tilskud, jf. § 19, et budget med tilskudsberettigede udgifter i projektet. Stk. 2. Udgifter kan godkendes som tilskudsberettigede, hvis de er nødvendige for at gennemføre projektet og direkte relaterede til projektet, jf. dog § 22-24. Stk. 3. Plan- og Landdistriktsstyrelsen kan fastsætte standardomkostninger for tilskudsberettigede udgifter.",
      "valid_from": "2023-05-02",
      "valid_to": null
    },
    {
      "provision_ref": "8:22",
      "chapter": "8",
      "section": "22",
      "content": "§ 22. Plan- og Landdistriktsstyrelsen kan i tilsagnet om tilskud kun godkende udgifter til transport, hvis 1) udgifterne er direkte relateret til projektet, 2) transporten udføres af tilsagnshaver eller ansatte medarbejdere i projektet, og 3) udgiften til transport er billigst muligt, jf. dog stk. 2. Stk. 2. Udgifter til transport i egen bil godkendes med et beløb, som svarer til kørselsgodtgørelse i henhold til statens laveste takst på tidspunktet for kørslen.",
      "valid_from": "2023-05-02",
      "valid_to": null
    },
    {
      "provision_ref": "8:23",
      "chapter": "8",
      "section": "23",
      "content": "§ 23. Plan- og Landdistriktsstyrelsen kan i tilsagnet om tilskud godkende udgifter til løn til ansatte medarbejdere til følgende timepriser inklusiv et overhead på op til 15 pct.: 1) Almindeligt kontor- og servicearbejde kan godkendes som en tilskudsberettiget udgift med maksimal timepris på 292 kr./timen. 2) Arbejde, der forudsætter viden på mellemniveau for teknisk arbejde inden for videnskab i ingeniørvirksomhed, skibs- og luftfart, forretningsservice, økonomi, administration og salg, jura, samfundsvidenskab, kultur, information og kommunikationsteknikerarbejde kan godkendes som en tilskudsberettiget udgift med maksimal timepris på 351 kr./timen. 3) Arbejde, som forudsætter viden på højt niveau inden for inden for naturvidenskab, ingeniør, økonomi, administration, jura, samfundsvidenskab kan godkendes som en tilskudsberettiget udgift med maksimal timepris på 386 kr./timen. 4) Almindeligt ledelsesarbejde inden for administration, erhvervsorienterende funktioner og produktions- og servicevirksomhed kan godkendes som en tilskudsberettiget udgift med maksimal timepris på 560 kr./timen. Stk. 2. Plan- og Landdistriktsstyrelsen kan fastsætte generelle rammer for timeprisen for løn for projektansatte medarbejdere.",
      "valid_from": "2023-05-02",
      "valid_to": null
    },
    {
      "provision_ref": "8:24",
      "chapter": "8",
      "section": "24",
      "content": "§ 24. Plan- og Landdistriktsstyrelsen kan godkende, at udgifter til frivilligt, ulønnet arbejde indgår som en del af finansieringen af projektet med 150 kr. pr. time, jf. dog stk. 2. Stk. 2. Det er en betingelse for godkendelsen efter stk. 1, at 1) projektet har et almennyttigt formål under et tema anført i § 4, 2) det frivillige, ulønnede arbejde er nødvendigt for at gennemføre projektet og er direkte relateret til projektet, og 3) Udgifter til det frivillige arbejde må højst udgøre 50 pct. af de samlede godkendte udgifter.",
      "valid_from": "2023-05-02",
      "valid_to": null
    },
    {
      "provision_ref": "9:25",
      "chapter": "9",
      "section": "25",
      "content": "§ 25. Der kan ikke ydes tilskud til: 1) Udgifter, som tilsagnshaver har afholdt før den 1. januar 2023. 2) Udgifter, som er relateret til landbrugsaktiviteter. 3) Udgifter til køb af rettigheder til landbrugsproduktion. 4) Udgifter til køb af betalingsrettigheder. 5) Udgifter til køb af fast ejendom, herunder køb af jord. 6) Udgifter til køb af dyr. 7) Udgifter til køb og udplantning af etårige planter. 8) Udgifter til investeringer i infrastruktur i stor skala, som ikke er omfattet af den lokale aktionsgruppes udviklingsstrategi. 9) Udgifter i form af naturalydelser, bortset fra frivilligt arbejde, der udføres i forbindelse med almennyttige projekter, jf. § 24. 10) Udgifter til renter af gæld. 11) Udgifter til leasing af udstyr og materiel. 12) Udgifter til gebyrer. 13) Finansierings-, revisions-, advokat- og pengeinstitutomkostninger, medmindre disse skyldes krav fra Plan- og Landdistriktsstyrelsen. 14) Moms, medmindre denne endeligt bæres af tilsagnshaver. 15) Udgifter til drift, herunder husleje, jf. dog stk. 2. 16) Simple genanskaffelser. 17) Udgifter, som tilsagnshaver kan få refunderet, fx pant på emballage og transportpaller. 18) Offentlige kerneopgaver. 19) Udgifter til ekstern konsulentbistand, som ikke er indeholdt i konsulentens timepris. 20) Udgifter til projekter, som indebærer samarbejde, der udelukkende involverer forskningsorganer. Stk. 2. Hvis projektet har til formål at etablere en virksomhed, jf. § 3, nr. 1, kan der søges om tilskud til drift af virksomheden for en periode på seks måneder.",
      "valid_from": "2023-05-02",
      "valid_to": null
    },
    {
      "provision_ref": "10:26",
      "chapter": "10",
      "section": "26",
      "content": "§ 26. Tilsagnshaver skal søge om en ændring af tilsagnet om tilskud til projektet, hvis der skal ske væsentlige ændringer i projektet eller dets budget, i forhold til det tilsagn om tilskud, der er godkendt i henhold til § 19 eller senere godkendte ændringer, jf. dog stk. 2-4 og § 52. Stk. 2. Tilsagnshaver skal søge om en ændring, når det godkendte tilsagn om tilskud udgør op til 150.000 kr. og 1) budgettet eller mindst en aktivitet i projektet ændres mere end 20 pct., eller 2) en enkelt aktivitet i tilsagnets budget ved ændringen vil overstige 50.000 kr. Stk. 3. Tilsagnshaver skal søge om en ændring, når det godkendte tilsagn om tilskud udgør 150.000 kr. eller derover og 1) budgettet eller mindst en aktivitet i projektet skal ændres mere end 10 pct., eller 2) en enkelt aktivitet i tilsagnets budget ved ændringen vil overstige 50.000 kr. Stk. 4. Tilsagnshaver skal søge om en ændring, når projektet skal flyttes til en anden adresse, jf. dog § 58, stk. 1, nr. 2.",
      "valid_from": "2023-05-02",
      "valid_to": null
    },
    {
      "provision_ref": "10:27",
      "chapter": "10",
      "section": "27",
      "content": "§ 27. Ansøgning efter § 26 skal ske digitalt på den måde, som angives på Plan- og Landdistriktsstyrelsen hjemmeside, jf. dog stk. 2-4. Stk. 2. Ansøgningen skal være modtaget hos Plan- og Landdistriktsstyrelsen inden fristen for ansøgning om udbetaling af tilskuddet fastsat i tilsagnet om tilskud, jf. § 19, stk. 3, og § 28. Stk. 3. Tilsagnshaver kan igangsætte ændringen for egen regning og risiko inden ansøgningen om ændringen er modtaget hos Plan- og Landdistriktsstyrelsen. Stk. 4. Plan- og Landdistriktsstyrelsen kan efter begrundet ansøgning dispensere fra fristen i stk. 2.",
      "valid_from": "2023-05-02",
      "valid_to": null
    },
    {
      "provision_ref": "10:28",
      "chapter": "10",
      "section": "28",
      "content": "§ 28. Tilsagnshaver kan søge om forlængelse af fristen for ansøgning om udbetaling af tilskuddet, som er fastsat i henhold til § 19, stk. 3, eller efter en afgørelse efter § 33, jf. dog stk. 2-4, §§ 30-33 og § 52. Stk. 2. Ansøgning efter stk. 1 skal ske digitalt på den måde, som angives på Plan- og Landdistriktsstyrelsen hjemmeside, jf. dog stk. 3-4. Stk. 3. Ansøgningen skal være modtaget hos Plan- og Landdistriktsstyrelsen inden fristen for ansøgning om udbetaling af tilskuddet fastsat i tilsagnet om tilskud, jf. § 19, stk. 3, eller efter § 33. Stk. 4. Plan- og Landdistriktsstyrelsen kan efter begrundet ansøgning dispensere fra fristen i stk. 3.",
      "valid_from": "2023-05-02",
      "valid_to": null
    },
    {
      "provision_ref": "10:29",
      "chapter": "10",
      "section": "29",
      "content": "§ 29. Tilsagnshaver skal søge om tilladelse til, at en anden fysisk eller juridisk person i stedet indtræder i tilsagnet om tilskud til projektet, hvis projektet skal overdrages til denne anden fysiske eller juridiske person, jf. dog stk. 2-4 og § 52. Stk. 2. Ansøgning efter stk. 1 skal ske digitalt på den måde, som angives på Plan- og Landdistriktsstyrelsen hjemmeside. Stk. 3. Ansøgningen skal være modtaget hos Plan- og Landdistriktsstyrelsen inden overdragelsen af projektet er sket. Stk. 4. Plan- og Landdistriktsstyrelsen kan efter begrundet ansøgning i særlige tilfælde dispensere fra fristen i stk. 3.",
      "valid_from": "2023-05-02",
      "valid_to": null
    },
    {
      "provision_ref": "10:30",
      "chapter": "10",
      "section": "30",
      "content": "§ 30. Den lokale aktionsgruppe indstiller ansøgninger modtaget efter § 28, til godkendelse eller afslag hos Plan- og Landdistriktsstyrelsen, jf. dog §§ 31-32. Stk. 2. Bestyrelsen for den lokale aktionsgruppe indstiller ansøgninger modtaget efter § 26 og § 29, til godkendelse eller afslag hos Plan- og Landdistriktsstyrelsen, jf. dog stk. 3 og §§ 31-32. Stk. 3. Bestyrelsen kan udpege et medlem af bestyrelsen eller nedsætte et udvalg, som foretager indstilling af ansøgninger efter § 26 og § 29 på vegne af den samlede bestyrelse.",
      "valid_from": "2023-05-02",
      "valid_to": null
    },
    {
      "provision_ref": "10:31",
      "chapter": "10",
      "section": "31",
      "content": "§ 31. Bestyrelsen for den lokale aktionsgruppe, jf. dog § 30, stk. 3, kan kun indstille en ansøgning om ændring af tilsagn til godkendelse, hvis 1) ansøger har begrundet ansøgningen, 2) projektet fortsat skal gennemføres i en lokal aktionsgruppes område, eller kommer en lokal aktionsgruppes område til gode, jf. dog § 58, 3) tilsagnet om tilskud er ydet som de minimis-støtte, skal betingelserne i Kommissionens Forordning (EU) 1407/2013 om anvendelse af artikel 107 og 108 i Traktaten om Den Europæiske funktionsmåde på de minimis-støtte fortsat være opfyldt efter ændringen, 4) ansøger har fremsendt materiale som kan anvendes til at dokumentere, at tilskuddet vil blive anvendt på en økonomisk forsvarlig måde, hvis det er relevant for ansøgningen, og 5) bestyrelsen, jf. dog § 30, stk. 3, vurderer, at det overordnede formål med projektet, som er godkendt i tilsagnet om tilskud, jf. § 19, ikke ændres. Stk. 2. Den lokale aktionsgruppe kan kun indstille en ansøgning om forlængelse af fristen for at søge om udbetaling af tilskud, jf. § 28, til godkendelse hvis 1) tilsagnshaver har begrundet ansøgningen, og 2) den lokale aktionsgruppe vurderer, at forlængelsen af fristen er nødvendig for, at projektet kan gennemføres i overensstemmelse med det godkendte tilsagn om tilskud, eller en senere godkendt ændring i henhold til § 33. Stk. 3. Bestyrelsen jf. dog § 30, stk. 3, kan kun indstille en ansøgning om overdragelse af projektet, jf. dog stk. 4, hvis 1) tilsagnshaver har begrundet ansøgningen, og 2) projektet efter ændringen fortsat gennemføres af en juridisk eller fysisk person omfattet af § 9, stk. 1, når der er givet tilsagn om tilskud til et erhvervsprojekt efter § 3, eller 3) projektet fortsat efter ændringen skal gennemføres af en juridisk eller fysisk person omfattet af § 9, stk. 2, når der er givet tilsagn om tilskud til et almennyttigt projekt efter § 4. Stk. 4. Hvis tilsagnet om tilskud er ydet som de minimis-støtte, gælder EU’s statsstøtteregler for den, som projektet skal overdrages til.",
      "valid_from": "2023-05-02",
      "valid_to": null
    },
    {
      "provision_ref": "10:32",
      "chapter": "10",
      "section": "32",
      "content": "§ 32. Den lokale aktionsgruppe skal kvalitetssikre ansøgningen om ændring af projektet, inden ansøgningen sendes til Plan- og Landdistriktsstyrelsen til legalitetskontrol, jf. dog stk. 2. Stk. 2. Den lokale aktionsgruppe kan bede tilsagnshaver om at fremsende dokumentation, som er relevant for Plan- og Landdistriktsstyrelsen behandling af ansøgningen.",
      "valid_from": "2023-05-02",
      "valid_to": null
    },
    {
      "provision_ref": "10:33",
      "chapter": "10",
      "section": "33",
      "content": "§ 33. Plan- og Landdistriktsstyrelsen træffer afgørelse om at godkende eller afvise en ansøgning modtaget efter § 26, § 28 eller § 29 under hensyn til indstilling modtaget efter §§ 30-31, jf. dog stk. 2 og § 34. Stk. 2. Plan- og Landdistriktsstyrelsen kan i afgørelsen fastsætte vilkår.",
      "valid_from": "2023-05-02",
      "valid_to": null
    },
    {
      "provision_ref": "10:34",
      "chapter": "10",
      "section": "34",
      "content": "§ 34. Plan- og Landdistriktsstyrelsen kan i en afgørelse om ændringer i et tilsagn 1) godkende eventuelle nye udgiftsposter i henhold til §§ 21-24, 2) nedsætte tilsagnsbeløbet eller ændre tilskudsprocenten, hvis der er søgt om tilskud til udgifter, som ikke kan godkendes efter §§ 21-25, og 3) fastsætte den dato, som ændringen skal have virkning fra. Stk. 2. Plan- og Landdistriktsstyrelsen kan i afgørelse om fristforlængelse som minimum forlænge fristen med seks måneder og maksimalt med to år, jf. dog stk. 4. Stk. 3. Plan- og Landdistriktsstyrelsen kan i en afgørelse om overdragelse 1) godkende at en anden fysisk eller juridisk person indtræder i et tilsagn om tilskud, 2) fastsætte den dato, hvor den nye tilsagnshaver indtræder i tilsagnet, jf. dog § 29, stk. 4, og 3) fastsætte supplerende betingelser, herunder betingelse om, at den nye tilsagnshaver indtræder i rettigheder og forpligtelser i henhold til tilsagnet, fra den dato, Plan- og Landdistriktsstyrelsen fastsætter i sin afgørelse. Stk. 4. Plan- og Landdistriktsstyrelsen kan efter begrundet ansøgning fastsætte en kortere eller længere frist, end angivet i stk. 2.",
      "valid_from": "2023-05-02",
      "valid_to": null
    },
    {
      "provision_ref": "11:35",
      "chapter": "11",
      "section": "35",
      "content": "§ 35. Tilsagnshaver kan søge om at få udbetalt en rate af tilskuddet inden fristen for at søge om slutudbetaling, hvis 1) projektet er omfattet af § 2, nr. 1, 2) Plan- og Landdistriktsstyrelsens tilsagn om tilskud til projektet udgør mindst 200.000 kroner, 3) raten udgør mindst 20 % og maksimalt 80 % af det samlede tilsagnsbeløb, og 4) tilsagnshaver har afholdt støtteberettigede udgifter, som mindst svarer til det beløb, der søges udbetalt.",
      "valid_from": "2023-05-02",
      "valid_to": null
    },
    {
      "provision_ref": "11:36",
      "chapter": "11",
      "section": "36",
      "content": "§ 36. Ansøgning efter § 35 skal ske digitalt på den måde, som angives på Plan- og Landdistriktsstyrelsen hjemmeside, jf. dog stk. 2. Stk. 2. Ansøgningen skal være modtaget hos Plan- og Landdistriktsstyrelsen inden fristen for ansøgning om udbetaling af tilskuddet fastsat i tilsagnet om tilskud, jf. § 19, stk. 3, eller efter § 33.",
      "valid_from": "2023-05-02",
      "valid_to": null
    },
    {
      "provision_ref": "11:37",
      "chapter": "11",
      "section": "37",
      "content": "§ 37. Ansøgning om udbetaling af en rate skal indeholde følgende for de udgifter, som raten vedrører, jf. dog § 52: 1) Opgørelse over de afholdte udgifter i projektet, jf. dog stk. 2. 2) Dokumentation for de afholdte udgifter, herunder fakturaer, betalingsdokumentation, lønsedler, kontrakter mv. Dokumentationen skal være dateret og udspecificeret, så alle udgifter kan henføres til en tilskudsberettiget og nødvendig udgift i projektet. 3) Hvis udgifterne er omfattet af EU’s udbudsregler, udbudsloven eller tilbudsloven, skal ansøgningen indeholde dokumentation for, at disse regler er overholdt. 4) Hvis udstyr, maskiner mv. er købt brugt, skal ansøgningen indeholde dokumentation for, at der ikke de sidste syv år er ydet EU-tilskud til udstyret, maskinen mv. 5) Dokumentation for, at offentligheden er informeret om, at tilskuddet ydes af EU, jf. § 57. 6) Dokumentation for medfinansiering af LAG-tilskuddet af andre offentlige nationale midler med 20 pct., hvis tilskuddet udgøres af udisponerede midler, jf. § 5, nr. 6. 7) Anden dokumentation, som er relevant for Plan- og Landdistriktsstyrelsens behandling af ansøgningen. Stk. 2. Hvis der er afholdt udgifter i fremmed valuta, skal udgiften angives i danske kroner med anvendelse af vekselkursen for den dag, udgiften er betalt.",
      "valid_from": "2023-05-02",
      "valid_to": null
    },
    {
      "provision_ref": "11:38",
      "chapter": "11",
      "section": "38",
      "content": "§ 38. Bestyrelsen for den lokale aktionsgruppe indstiller ansøgninger modtaget efter § 35, til godkendelse eller afslag hos Plan- og Landdistriktsstyrelsen, jf. dog stk. 2 og §§ 39-40. Stk. 2. Bestyrelsen kan udpege et medlem af bestyrelsen eller nedsætte et udvalg, som foretager indstilling på vegne af den samlede bestyrelse.",
      "valid_from": "2023-05-02",
      "valid_to": null
    },
    {
      "provision_ref": "11:39",
      "chapter": "11",
      "section": "39",
      "content": "§ 39. Den lokale aktionsgruppe skal besigtige projektet, hvis tilsagnshaver har søgt om at få udbetalt en rate af tilskuddet på mindst 100.000 kr., jf. dog stk. 2-4. Stk. 2. Aktionsgruppen skal udarbejde en rapport over besigtigelsen. Stk. 3. Rapporten skal sendes til Plan- og Landdistriktsstyrelsen sammen med bestyrelsens indstilling. Stk. 4. Plan- og Landdistriktsstyrelsen kan fastsætte retningslinjer for besigtigelsen, fx som en skabelon til besigtigelsesrapporten.",
      "valid_from": "2023-05-02",
      "valid_to": null
    },
    {
      "provision_ref": "11:40",
      "chapter": "11",
      "section": "40",
      "content": "§ 40. Den lokale aktionsgruppe skal kvalitetssikre ansøgningen, inden den sendes til Plan- og Landdistriktsstyrelsen til legalitetskontrol, jf. dog stk. 2. Stk. 2. Den lokale aktionsgruppe kan bede tilsagnshaver om at fremsende dokumentation, som er relevant for Plan- og Landdistriktsstyrelsens behandling af ansøgningen.",
      "valid_from": "2023-05-02",
      "valid_to": null
    },
    {
      "provision_ref": "11:41",
      "chapter": "11",
      "section": "41",
      "content": "§ 41. Den lokale aktionsgruppe skal sikre, at indstillingen efter § 38 er modtaget hos Plan- og Landdistriktsstyrelsen senest fire uger efter, tilsagnshaver har søgt om udbetaling af tilskuddet, jf. dog stk. 2. Stk. 2. Plan- og Landdistriktsstyrelsen kan efter begrundet ansøgning fra bestyrelsen meddele dispensation fra fristen.",
      "valid_from": "2023-05-02",
      "valid_to": null
    },
    {
      "provision_ref": "11:42",
      "chapter": "11",
      "section": "42",
      "content": "§ 42. Plan- og Landdistriktsstyrelsen træffer afgørelse om udbetaling af tilskuddet eller afslag på baggrund af ansøgningen, indstillingen og besigtigelsesrapporten, hvis projektet er besigtiget i henhold til § 39, jf. dog stk. 2-4 og §§ 52-55. Stk. 2. Plan- og Landdistriktsstyrelsen kan dispensere fra kravet om dokumentation i § 37, stk. 1, nr. 2, hvis det kan underbygges af dokumenter med tilsvarende bevisværdi, at tilsagnshaver har afholdt udgifterne i projektet. Stk. 3. Plan- og Landdistriktsstyrelsen kan i forbindelse med afgørelse efter stk. 1, godkende ændringer og overdragelse af tilsagn i henhold til §§ 33-34 efter indstilling fra bestyrelsen for den lokale aktionsgruppe i henhold til §§ 30-32, jf. dog § 38, stk. 2. Stk. 4. Plan- og Landdistriktsstyrelsen kan i forbindelse med afgørelse efter stk. 1 nedsætte tilskuddet, jf. §§ 53-54, jf. dog § 52.",
      "valid_from": "2023-05-02",
      "valid_to": null
    },
    {
      "provision_ref": "11:43",
      "chapter": "11",
      "section": "43",
      "content": "§ 43. Tilskuddet udbetales til tilsagnshavers NemKonto.",
      "valid_from": "2023-05-02",
      "valid_to": null
    },
    {
      "provision_ref": "12:44",
      "chapter": "12",
      "section": "44",
      "content": "§ 44. Tilsagnshaver kan søge om at få udbetalt det tilskud, der er givet tilsagn til efter § 19, når projektet er fysisk afsluttet eller fuldt ud gennemført, jf. dog stk. 2-4, § 42 og 45. Stk. 2. Ansøgning efter stk. 1 skal ske digitalt på den måde, som angives på Plan- og Landdistriktsstyrelsen hjemmeside. Stk. 3. Ansøgningen skal være modtaget hos Plan- og Landdistriktsstyrelsen inden fristen for ansøgning om udbetaling af tilskuddet fastsat i tilsagnet om tilskud, jf. § 19, stk. 3, eller efter § 33. Stk. 4. Plan- og Landdistriktsstyrelsen kan efter begrundet ansøgning dispensere fra fristen i stk. 3.",
      "valid_from": "2023-05-02",
      "valid_to": null
    },
    {
      "provision_ref": "12:45",
      "chapter": "12",
      "section": "45",
      "content": "§ 45. Ansøgningen, jf. § 44, skal indeholde følgende, jf. dog § 52: 1) En redegørelse for de aktiviteter, der er gennemført i projektet og for projektets effekter. 2) Opgørelse over alle afholdte udgifter i projektet, jf. dog stk. 2. 3) Dokumentation for de afholdte udgifter, herunder fakturaer, betalingsdokumentation, lønsedler mv. Dokumentationen skal være dateret og udspecificeret, så alle udgifter kan henføres til en tilskudsberettiget og nødvendig udgift i projektet. 4) Dokumentation for medfinansiering af LAG-tilskuddet af andre offentlige nationale midler med 20 pct., hvis tilskuddet udgøres af udisponerede midler, jf. § 5, nr. 6. 5) Dokumentation for tilskud til projektet fra andre offentlige myndigheder, hvis det er relevant for projektet. 6) Dokumentation for andet EU-tilskud, hvis projektet også finansieres af en anden EU-tilskudsordning. 7) Dokumentation for, at alle nødvendige offentlige tilladelser er indhentet, hvis det er relevant for projektet. 8) Hvis udgifter til projektet er omfattet af EU’s udbudsregler, udbudsloven eller tilbudsloven, skal ansøgningen indeholde dokumentation for, at de relevante regler er overholdt. 9) Hvis udstyr, maskiner mv. er købt brugt, skal ansøgningen indeholde dokumentation for, at der ikke er ydet EU-tilskud til udstyret, maskinen mv. de sidste syv år. 10) Dokumentation for, at offentligheden er informeret om, at tilskuddet ydes af EU, jf. § 57. 11) Anden dokumentation, som er relevant for Plan- og Landdistriktsstyrelsens behandling af ansøgningen. Stk. 2. Hvis der er afholdt udgifter i fremmed valuta, skal udgiften angives i danske kroner med anvendelse af vekselkursen for den dag, udgiften er betalt.",
      "valid_from": "2023-05-02",
      "valid_to": null
    },
    {
      "provision_ref": "12:46",
      "chapter": "12",
      "section": "46",
      "content": "§ 46. Bestyrelsen for den lokale aktionsgruppe indstiller ansøgninger modtaget efter § 44, til godkendelse eller afslag hos Plan- og Landdistriktsstyrelsen, jf. dog stk. 2 og §§ 47-48. Stk. 2. Bestyrelsen kan udpege et medlem af bestyrelsen eller nedsætte et udvalg, som foretager indstilling på vegne af den samlede bestyrelse.",
      "valid_from": "2023-05-02",
      "valid_to": null
    },
    {
      "provision_ref": "12:47",
      "chapter": "12",
      "section": "47",
      "content": "§ 47. Den lokale aktionsgruppe skal besigtige projektet, hvis tilsagnshaver har søgt om at få udbetalt tilskud på mindst 100.000 kr., jf. dog stk. 2-4. Stk. 2. Aktionsgruppen skal udarbejde en rapport over besigtigelsen. Stk. 3. Rapporten skal sendes til Plan- og Landdistriktsstyrelsen sammen med bestyrelsens indstilling. Stk. 4. Plan- og Landdistriktsstyrelsen kan fastsætte retningslinjer for besigtigelsen, fx som en skabelon til besigtigelsesrapporten.",
      "valid_from": "2023-05-02",
      "valid_to": null
    },
    {
      "provision_ref": "12:48",
      "chapter": "12",
      "section": "48",
      "content": "§ 48. Den lokale aktionsgruppe skal kvalitetssikre ansøgningen inden den sendes til Plan- og Landdistriktsstyrelsen til legalitetskontrol, jf. dog stk. 2. Stk. 2. Den lokale aktionsgruppe kan bede tilsagnshaver om at fremsende dokumentation, som er relevant for Plan- og Landdistriktsstyrelsen behandling af ansøgningen.",
      "valid_from": "2023-05-02",
      "valid_to": null
    },
    {
      "provision_ref": "12:49",
      "chapter": "12",
      "section": "49",
      "content": "§ 49. Den lokale aktionsgruppe skal sikre, at indstillingen efter § 46 er modtaget hos Plan- og Landdistriktsstyrelsen senest fire uger efter, tilsagnshaver har søgt om udbetaling af tilskuddet, jf. dog stk. 2. Stk. 2. Plan- og Landdistriktsstyrelsen kan efter begrundet ansøgning fra den lokale aktionsgruppe meddele dispensation fra fristen.",
      "valid_from": "2023-05-02",
      "valid_to": null
    },
    {
      "provision_ref": "12:50",
      "chapter": "12",
      "section": "50",
      "content": "§ 50. Plan- og Landdistriktsstyrelsen træffer afgørelse om udbetaling af tilskuddet eller afslag på baggrund af indstillingen, dokumentationen nævnt i § 45, og besigtigelsesrapporten, hvis projektet er besigtiget, jf. dog stk. 2 og §§ 52-55. Stk. 2. Plan- og Landdistriktsstyrelsen kan dispensere fra kravet om dokumentation i § 45, stk. 1, nr. 3, hvis det kan underbygges af dokumenter med tilsvarende bevisværdi, at tilsagnshaver har afholdt udgifterne i projektet.",
      "valid_from": "2023-05-02",
      "valid_to": null
    },
    {
      "provision_ref": "12:51",
      "chapter": "12",
      "section": "51",
      "content": "§ 51. Tilskuddet udbetales til tilsagnshavers NemKonto.",
      "valid_from": "2023-05-02",
      "valid_to": null
    },
    {
      "provision_ref": "13:52",
      "chapter": "13",
      "section": "52",
      "content": "§ 52. Tilsagnshaver kan korrigere fejl eller udeladelser i en ansøgning efter § 9, § 11, § 26, §§ 28-29, § 35 og § 44 efter den er modtaget hos Plan- og Landdistriktsstyrelsen, uden det påvirker retten til at modtage støtte, hvis 1) de fejl eller udeladelser, der skal korrigeres, er foretaget i god tro, og 2) korrektioner foretages, enten inden ansøgeren underrettes om, at vedkommende er udvalgt til kontrol på stedet, jf. § 68, eller før Plan- og Landdistriktsstyrelsen har truffet afgørelse vedrørende ansøgningen.",
      "valid_from": "2023-05-02",
      "valid_to": null
    },
    {
      "provision_ref": "14:53",
      "chapter": "14",
      "section": "53",
      "content": "§ 53. Plan- og Landdistriktsstyrelsen kan i forbindelse med afgørelse efter § 42 og § 50 nedsætte tilskuddet med en sanktion, jf. dog § 56, hvis 1) projektet har modtaget mere i EU-tilskud, end der har været tilskudsberettigede udgifter i projektet, 2) EU's udbudsregler, tilbudsloven eller udbudsloven ikke er overholdt inden tilskuddet udbetales, 3) tilsagnshaver ikke har informeret offentligheden om, at tilskuddet ydes af EU, jf. § 57, 4) varer eller ydelser til projektet er leveret af leverandører, som ikke er uafhængige af tilsagnshaver eller andre leverandører til projektet, eller 5) ansøger ikke har ført et digitalt regnskab for projektets udgifter.",
      "valid_from": "2023-05-02",
      "valid_to": null
    },
    {
      "provision_ref": "14:54",
      "chapter": "14",
      "section": "54",
      "content": "§ 54. Plan- og Landdistriktsstyrelsen kan træffe afgørelse om, at tilsagnet om tilskud helt skal bortfalde i følgende tilfælde, jf. dog § 55: 1) Den lokale aktionsgruppe vurderer, at formålet med projektet ikke er opfyldt. 2) Projektet er fysisk afsluttet eller fuldt ud gennemført før ansøgningen er modtaget i henhold til § 10, stk. 2, nr. 6, jf. dog § 10, stk. 3. 3) Projektet ikke er gennemført i den lokale aktionsgruppes område, eller kommer aktionsgruppens område til gode, jf. dog § 29. 4) Projektet er gennemført af en juridisk eller fysisk person, som har søgt om tilskud, jf. dog § 29. 5) Ansøger ikke kan dokumentere, at LAG-tilskuddet til projektet kan medfinansieres af andre offentlige nationale midler med 20 pct., hvis tilskuddet udgøres af udisponerede midler, jf. § 5, nr. 6. 6) Projektet ikke indebærer et samarbejde mellem mindst to uafhængige aktører, hvis projektet har til formål at fremme samarbejde. 7) Ansøgning om slutudbetaling af tilskuddet modtages hos Plan- og Landdistriktsstyrelsen efter udløbet af fristen fastsat efter § 20, stk 1, nr. 1, eller 34, stk. 2.",
      "valid_from": "2023-05-02",
      "valid_to": null
    },
    {
      "provision_ref": "14:55",
      "chapter": "14",
      "section": "55",
      "content": "§ 55. Plan- og Landdistriktsstyrelsens afgørelse efter § 53 og § 54 skal ske ud fra en konkret vurdering i det enkelte tilfælde under hensyn til 1) manglens alvor, 2) manglens omfang, 3) hvor længe manglen har varet, 4) om manglen er sket flere gange, og 5) størrelsen af det økonomiske tab, den manglende overholdelse kan eller har påført EU. Stk. 2. Plan- og Landdistriktsstyrelsen kan undlade at nedsætte tilskuddet efter stk. 1, hvis manglen skyldes 1) force majeure, 2) en alvorlig naturkatastrofe eller alvorlig meteorologisk begivenhed, der i væsentlig grad berører projektet, 3) tilsagnshavers død, 4) tilsagnshavers uarbejdsdygtighed i længere tid, 5) fejl begået af Plan- og Landdistriktsstyrelsen eller en anden myndighed, og fejlen ikke med rimelighed kunne være blevet opdaget af tilsagnshaver, 6) at tilsagnshaver over for Plan- og Landdistriktsstyrelsen kan godtgøre, at vedkommende ikke er skyld i den manglende opfyldelse, eller 7) Plan- og Landdistriktsstyrelsen på anden måde finder det godtgjort, at tilsagnshaver ikke er skyld i manglen.",
      "valid_from": "2023-05-02",
      "valid_to": null
    },
    {
      "provision_ref": "14:56",
      "chapter": "14",
      "section": "56",
      "content": "§ 56. Plan- og Landdistriktsstyrelsen modregner indtægter, som kan henføres direkte til projektet fra tilsagnet er meddelt til ansøgning om slutudbetaling er modtaget, hvis projektet har fået tilsagn om tilskud til et almennyttigt projekt efter § 2, nr. 2, jf. dog stk. 2. Stk. 2. Plan- og Landdistriktsstyrelsen modregner summen af indtægterne i de samlede tilskudsberettigede projektudgifter.",
      "valid_from": "2023-05-02",
      "valid_to": null
    },
    {
      "provision_ref": "15:57",
      "chapter": "15",
      "section": "57",
      "content": "§ 57. Tilsagnshaver skal informere offentligheden om, at tilskuddet ydes af EU i henhold til bilag II og III i Kommissionens gennemførelsesforordning (EU) 2022/129.",
      "valid_from": "2023-05-02",
      "valid_to": null
    },
    {
      "provision_ref": "16:58",
      "chapter": "16",
      "section": "58",
      "content": "§ 58. Tilsagnshaver skal tilbagebetale tilskud til et erhvervsprojekt, jf. § 2, nr. 1, hvis projektet udsættes for et af følgende forhold, efter tilskuddet er endeligt udbetalt, jf. dog stk. 2-5 og § 60: 1) En støttet produktionsaktivitet i projektet ophører. 2) En produktionsaktivitet i projektet flyttes uden for den region, hvor projektet har modtaget støtte. 3) Hvis der er ydet tilskud til infrastruktur, og ejendomsretten til denne infrastruktur ændres på en måde, som giver en virksomhed eller et offentligt organ en uretmæssig fordel. 4) Projektet ændres på en måde, som strider mod projektets oprindelige formål. Stk. 2. Kravet om tilbagebetaling gælder i de første tre år efter tilskuddet er endeligt udbetalt, hvis tilsagnshaver er en mikrovirksomhed eller lille virksomhed, herunder en privat eller selvejende institution. Stk. 3. Kravet om tilbagebetaling gælder i fem år efter tilskuddet er endeligt udbetalt. Hvis tilsagnshaver er en privat person, forening eller en kommunal, regional eller statslig myndighed. Stk. 4. Kravet om tilbagebetaling gælder ikke, hvis 1) forholdene i stk. 1 skyldes en konkurs, hvor der ikke er konstateret svigagtige handlinger, eller 2) tilsagnet om tilskud ikke stiller vilkår om, at produktionsaktiviteter i projektet skal fortsætte efter tilskuddet er endeligt udbetalt i henhold til stk. 2 eller stk. 3. Stk. 5. Plan- og Landdistriktsstyrelsen fastsætter beløbet, der skal betales tilbage i forhold til den periode, kravet ikke er overholdt.",
      "valid_from": "2023-05-02",
      "valid_to": null
    },
    {
      "provision_ref": "16:59",
      "chapter": "16",
      "section": "59",
      "content": "§ 59. Tilsagnshaver skal tilbagebetale tilskud til et almennyttigt projekt, jf. § 2, nr. 2, hvis projektet udsættes for et af følgende forhold, efter tilskuddet er endeligt udbetalt, jf. dog stk. 2-5 og § 60: 1) Hvis der er ydet tilskud til infrastruktur, og ejendomsretten til denne infrastruktur ændres på en måde, som giver en virksomhed eller et offentligt organ en uretmæssig fordel. 2) Hvis der er ydet tilskud til infrastruktur, og projektets art, målsætninger eller gennemførelsesvilkår ændres på en måde, som ville føre til underminering af projektets oprindelige målsætninger. Stk. 2. Kravet om tilbagebetaling gælder i de første tre år efter tilskuddet er endeligt udbetalt, hvis tilsagnshaver er en mikrovirksomhed eller lille virksomhed, herunder en privat eller selvejende institution. Stk. 3. Kravet om tilbagebetaling gælder i fem år efter tilskuddet er endeligt udbetalt, hvis tilsagnshaver er en privat person, forening eller en kommunal, regional eller statslig myndighed. Stk. 4. Kravet om tilbagebetaling gælder ikke, hvis 1) forholdene i stk. 1 skyldes en konkurs, hvor der ikke er konstateret svigagtige handlinger, eller 2) tilsagnet om tilskud ikke stiller vilkår om, at produktionsaktiviteter i projektet skal fortsætte efter tilskuddet er endeligt udbetalt i henhold til stk. 2 eller stk. 3. Stk. 5. Plan- og Landdistriktsstyrelsen fastsætter beløbet, der skal betales tilbage, i forhold til den periode, kravet ikke er overholdt.",
      "valid_from": "2023-05-02",
      "valid_to": null
    },
    {
      "provision_ref": "17:60",
      "chapter": "17",
      "section": "60",
      "content": "§ 60. Tilsagnshaver skal underrette Plan- og Landdistriktsstyrelsen, hvis betingelserne for at modtage tilskud ikke længere er opfyldt, jf. dog stk. 2. Stk. 2. Tilsagnshaver skal afgive erklæring om, hvorvidt betingelserne for tilskud er opfyldt, hvis Plan- og Landdistriktsstyrelsen forlanger det.",
      "valid_from": "2023-05-02",
      "valid_to": null
    },
    {
      "provision_ref": "17:61",
      "chapter": "17",
      "section": "61",
      "content": "§ 61. Plan- og Landdistriktsstyrelsen kan træffe afgørelse om, at tilsagn om tilskud bortfalder og allerede udbetalt tilskud skal tilbagebetales, hvis tilsagnshaver har afgivet urigtige eller vildledende oplysninger eller har fortiet oplysninger af betydning for tilsagn meddelt efter § 19 eller i en senere godkendt ændring efter § 33, jf. dog stk. 2. Stk. 2. Plan- og Landdistriktsstyrelsen fastsætter beløbet, der skal betales tilbage, i forhold til den periode, kravet ikke er overholdt.",
      "valid_from": "2023-05-02",
      "valid_to": null
    },
    {
      "provision_ref": "18:62",
      "chapter": "18",
      "section": "62",
      "content": "§ 62. Tilsagnshaver skal holde alle relevante bilag og dokumenter tilgængelige i fem år regnet fra udbetalingsdatoen, jf. dog stk. 2. Stk. 2. Hvis tilskuddet ydes som de minimis-støtte, skal tilsagnshaver opbevare regnskabsbilag, som er relevante for de minimis-støtten, i 10 skatteår fra datoen for udbetaling af tilskuddet.",
      "valid_from": "2023-05-02",
      "valid_to": null
    },
    {
      "provision_ref": "19:63",
      "chapter": "19",
      "section": "63",
      "content": "§ 63. Offentlighedsloven, bortset fra bestemmelserne i §§ 11-12 og §§ 15-17, finder anvendelse på al virksomhed, der udøves af bestyrelsen for den lokale aktionsgruppe og personer, der udfører opgaver for bestyrelsen. Stk. 2. Forvaltningsloven gælder for behandlingen af sager, hvori der træffes afgørelse af bestyrelsen for den lokale aktionsgruppe efter § 15. Stk. 3. Bestyrelsen for den lokale aktionsgruppe og personer, der udfører opgaver for bestyrelsen, har tavshedspligt, jf. straffelovens § 152 og §§152 c-152 f, med hensyn til fortrolige oplysninger, som de får kendskab til i forbindelse med varetagelsen af deres opgaver efter denne bekendtgørelse.",
      "valid_from": "2023-05-02",
      "valid_to": null
    },
    {
      "provision_ref": "19:64",
      "chapter": "19",
      "section": "64",
      "content": "§ 64. Bestyrelsen for den lokale aktionsgruppe og personer, der udfører opgaver for bestyrelsen, skal sikre, at dokumenter, der er modtaget eller afsendt af den lokale aktionsgruppe som led i administrativ sagsbehandling i forbindelse med den lokale aktionsgruppes virksomhed, og som har betydning for en sag eller sagsbehandlingen i øvrigt, er opbevaret på en sådan måde, at det bl.a. i forbindelse med tilsyn, kontrol, anmodning om aktindsigt eller en klagesag er muligt at identificere dem og finde dem frem. Det samme gælder interne dokumenter, der foreligger i endelig form. Stk. 2. Bestyrelsen skal holde alle relevante bilag og dokumenter tilgængelige i fem år regnet fra den dag, tilskuddet udbetales.",
      "valid_from": "2023-05-02",
      "valid_to": null
    },
    {
      "provision_ref": "20:65",
      "chapter": "20",
      "section": "65",
      "content": "§ 65. Bestyrelsen for den lokale aktionsgruppe skal bistå Plan- og Landdistriktsstyrelsen med opfyldelse af Kommissionens gennemførelsesforordning (EU) 2022/1475 for så vidt angår evaluering af de strategiske planer under den fælles landbrugspolitik og fremsendelse af oplysninger med henblik på overvågning og evaluering.",
      "valid_from": "2023-05-02",
      "valid_to": null
    },
    {
      "provision_ref": "21:66",
      "chapter": "21",
      "section": "66",
      "content": "§ 66. Den lokale aktionsgruppe skal offentliggøre oplysninger om projekter i aktionsgruppens område, som har modtaget tilsagn om tilskud. Stk. 2. Offentliggørelsen skal ske på aktionsgruppens hjemmeside.",
      "valid_from": "2023-05-02",
      "valid_to": null
    },
    {
      "provision_ref": "22:67",
      "chapter": "22",
      "section": "67",
      "content": "§ 67. Plan- og Landdistriktsstyrelsen kan af hensyn til afslutning af en programperiode for Landdistriktsprogrammet fastsætte følgende frister: 1) Sidste frist for, hvornår de lokale aktionsgrupper senest kan indstille projekter til tilsagn om tilskud. 2) Sidste frist for, hvornår alle projekter skal være afsluttet. Stk. 2. Fristerne offentliggøres på Plan- og Landdistriktsstyrelsens hjemmeside.",
      "valid_from": "2023-05-02",
      "valid_to": null
    },
    {
      "provision_ref": "23:68",
      "chapter": "23",
      "section": "68",
      "content": "§ 68. Plan- og Landdistriktsstyrelsen fører kontrol med afsluttede projekter, jf. dog stk. 2-5. Stk. 2. Tilsagnshaver skal på anmodning fra Plan- og Landdistriktsstyrelsen afgive alle oplysninger til styrelsen, herunder om økonomiske og regnskabsmæssige forhold, som er nødvendige for styrelsens kontrol. Stk. 3. Tilsagnshaver skal yde fornøden bistand ved Plan- og Landdistriktsstyrelsens kontrol, herunder bistand til kopiering af skriftligt materiale og udskrifter af elektroniske data. Stk. 4. Plan- og Landdistriktsstyrelsen kan indhente oplysninger hos andre offentlige myndigheder, som er nødvendige for tilsynet og kontrollen. Stk. 5. Plan- og Landdistriktsstyrelsen kan indgå aftale med andre offentlige myndigheder om, at disse myndigheder varetager Plan- og Landdistriktsstyrelsens beføjelser nævnt i stk. 1-4.",
      "valid_from": "2023-05-02",
      "valid_to": null
    },
    {
      "provision_ref": "24:69",
      "chapter": "24",
      "section": "69",
      "content": "§ 69. Afgørelser truffet af Plan- og Landdistriktsstyrelsen efter denne bekendtgørelse kan ikke påklages til ministeren for landdistrikter.",
      "valid_from": "2023-05-02",
      "valid_to": null
    },
    {
      "provision_ref": "24:70",
      "chapter": "24",
      "section": "70",
      "content": "§ 70. Afgørelser truffet af lokale aktionsgrupper om at indstille eller ikke at indstille ansøgninger til tilsagn om tilskud, jf. § 15, kan påklages til Plan- og Landdistriktsstyrelsen for så vidt angår retlige spørgsmål og kan ikke påklages til anden administrativ myndighed. Stk. 2. Klagen skal indgives til den lokale aktionsgruppe, som har truffet afgørelsen, og være den lokale aktionsgruppe i hænde senest fire uger efter modtagelsen af den afgørelse, klagen vedrører.",
      "valid_from": "2023-05-02",
      "valid_to": null
    },
    {
      "provision_ref": "25:71",
      "chapter": "25",
      "section": "71",
      "content": "§ 71. Bekendtgørelsen træder i kraft den 8. maj 2023. Stk. 2. Bekendtgørelse nr. 2509 af 8. december 2021 om tilskud til projekter i udpegede landdistrikter ophæves. Stk. 3. Bekendtgørelse nr. 2509 af 8. december 2021 om tilskud til projekter i udpegede landdistrikter finder dog fortsat anvendelse i sager, hvor Plan- og Landdistriktsstyrelsen ikke har truffet afgørelse om slutudbetaling af tilskuddet.",
      "valid_from": "2023-05-02",
      "valid_to": null
    }
  ],
  "definitions": []
}
