{
  "id": "2024:693",
  "type": "statute",
  "title": "Bekendtgørelse om tilskud til konverteringer til varmepumper i bygninger til helårsbeboelse (Varmepumpepuljen)",
  "short_name": "BEK H#LOKDOK04",
  "status": "in_force",
  "issued_date": "2024-06-10",
  "url": "https://www.retsinformation.dk/eli/lta/2024/693/xml",
  "description": "Retsinformation source. DocumentId=DB000902; AccessionNumber=B20240069305; Characters preserved in NFC; ASCII fallback used only for key/file generation.",
  "provisions": [
    {
      "provision_ref": "1:1",
      "chapter": "1",
      "section": "1",
      "content": "§ 1. Bekendtgørelsen finder anvendelse på tilskud til gennemførelse af projekter om konvertering af opvarmningssystemer i bygninger til helårsbeboelse med henblik på at opnå energibesparelser og energieffektiviseringer samt reduktioner i anvendelsen af fossile brændsler i forbindelse hermed. Stk. 2. Energistyrelsen kan yde tilskud efter stk. 1 til: 1) Private bygningsejere, som ved denne bekendtgørelse forstås som privatpersoner, interessentskaber, private andelsboligforeninger eller moderejendomme for bebyggelser, der er opdelt i ejerlejligheder, til gennemførelse af projekter om konvertering af opvarmningssystemer i deres bygninger, hvor bygningens hovedanvendelse i henhold til bekendtgørelse om ajourføring af Bygnings- og Boligregistret (BBR) er registreret som helårsbeboelse. 2) Virksomheder, i denne bestemmelse forstået som aktieselskaber, anpartsselskaber eller andet selskab (undtagen interessentskaber), foreninger, legater eller selvejende institutioner, samt almene boliger, til gennemførelse af projekter om konvertering af opvarmningssystemer i deres bygninger, hvor bygningens hovedanvendelse i henhold til bekendtgørelse om ajourføring af Bygnings- og Boligregistret (BBR) er registreret som helårsbeboelse. Stk. 3. Tilskud efter stk. 2 kan ydes inden for det beløb, der udmøntes hertil fra den bevillingsmæssige ramme afsat på finansloven. Energistyrelsen kan opdele det årlige beløb afsat på finansloven i flere ansøgningsrunder, og herunder fastsætte størrelsen af de enkelte ansøgningsrunder samt ansøgningsperioderne for disse. Stk. 4. Tilskud efter denne bekendtgørelse kan ikke ydes til offentlige institutioner."
    },
    {
      "provision_ref": "1:2",
      "chapter": "1",
      "section": "2",
      "content": "§ 2. Tilskud efter denne bekendtgørelse til gennemførelse af projekter om konvertering af opvarmningssystemer i bygninger til helårsbeboelse udgør statsstøtte i medfør af artikel 107, stk. 1, i Traktaten om Den Europæiske Unions funktionsmåde i det omfang, tilskuddet ydes til virksomheder og er omfattet af artikel 107, stk. 1. Tilskud ydes til private bygningsejere, jf. § 1, stk. 2, nr. 1, der udøver økonomisk aktivitet, og virksomheder, jf. § 1, stk. 2, nr. 2, i overensstemmelse med Europa-Kommissionens forordning (EU) nr. 2023/2831 af 13. december 2023 om anvendelse af artikel 107 og 108 i traktaten om Den Europæiske Unions funktionsmåde på de minimis-støtte (herefter de minimis-forordningen)."
    },
    {
      "provision_ref": "1:3",
      "chapter": "1",
      "section": "3",
      "content": "§ 3. I denne bekendtgørelse forstås ved: 1) Arbejdets påbegyndelse: Enten påbegyndelsen af etablerings- eller anlægsarbejdet i forbindelse med investeringsprojektet, eller det første retligt bindende tilsagn om køb af udstyr eller indgåelse af andre forpligtelser, som gør investeringen irreversibel, alt efter hvad der indtræffer først. 2) Bygning omfatter de i § 1, stk. 2, nr. 1 og 2, nævnte bygninger. 3) Enhedsareal til beboelse: Jf. bilag 1 til bekendtgørelse om ajourføring af Bygnings- og Boligregistret (BBR). 4) Helårsbeboelse: Jf. bilag 1 til bekendtgørelse om ajourføring af Bygnings- og Boligregistret (BBR). 5) Projekter om konvertering af opvarmningssystemer: Et projekt, hvor bygningens varmekilde konverteres til varmepumpe. 6) Projektets afslutning: Projektet er afsluttet, når tiltaget, der er meddelt tilsagn om tilskud til, er gennemført og betalt. 7) Store varmepumpeanlæg: Varmepumpeanlæg med en varmeeffekt (nominel nytteeffekt) på mindst 20 kW. Varmepumpeanlægget kan være sammensat af flere varmepumper (kaskadeanlæg). Her skal den samlede varmeeffekt af varmepumperne være mindst 20 kW."
    },
    {
      "provision_ref": "1:4",
      "chapter": "1",
      "section": "4",
      "content": "§ 4. Tilskud efter denne bekendtgørelse kan efter forudgående ansøgning ydes til private bygningsejere, jf. § 1, stk. 2, nr. 1, og virksomheder, jf. § 1, stk. 2, nr. 2, til gennemførelse af projekter om konvertering af opvarmningssystemer i deres bygningers forsyning omfattende konvertering til varmepumpe til opvarmning af helårsboliger, jf. § 11. Stk. 2. Tilsagn om tilskud kan kun meddeles, hvis arbejdet ikke er påbegyndt, jf. § 3, nr. 1, før Energistyrelsen har meddelt tilsagnet."
    },
    {
      "provision_ref": "2:5",
      "chapter": "2",
      "section": "5",
      "content": "§ 5. Energistyrelsen indkalder ansøgninger om tilsagn om tilskud på Statens-tilskudspuljer.dk og på Energistyrelsens hjemmeside, herunder oplyses blandt andet om en eventuel ansøgningsrunde jf. § 1, stk. 3 og de tilskudsberettigede konverteringsprojekter."
    },
    {
      "provision_ref": "2:6",
      "chapter": "2",
      "section": "6",
      "content": "§ 6. Ansøgning om tilsagn om tilskud skal indgives inden for den eventuelt fastsatte ansøgningsrunde via den ansøgningsportal, som tilgængeliggøres på Energistyrelsens hjemmeside, jf. dog stk. 2. Stk. 2. Hvis ansøgning på grund af særlige omstændigheder ikke kan indgives via ansøgningsportalen, kan Energistyrelsen tillade, at ansøgning kan indgives på anden vis og give anvisninger herom. Stk. 3. Ansøgning om tilsagn om tilskud, jf. stk. 1 og 2, skal indeholde dokumentation til brug for behandling af ansøgning om tilskud til projekter om konvertering af opvarmningssystemer, herunder oplysninger om eventuel anden tildelt de minimis-støtte i de seneste tre år og om anden eventuel statsstøtte til de samme støtteberettigede omkostninger."
    },
    {
      "provision_ref": "2:7",
      "chapter": "2",
      "section": "7",
      "content": "§ 7. Ansøger skal erklære, at de oplysninger, der er indgivet med ansøgningen, er korrekte."
    },
    {
      "provision_ref": "3:8",
      "chapter": "3",
      "section": "8",
      "content": "§ 8. Energistyrelsen påser, at de modtagne ansøgninger er fyldestgørende og modtaget rettidigt, jf. §§ 6 og 7. Åbenlyst ufyldestgørende ansøgninger afvises, og indgår ikke i ansøgningsrækken, jf. § 9, stk. 3. Stk. 2. Ansøger skal efter anmodning fra Energistyrelsen og inden for en nærmere fastsat frist fremsende yderligere oplysninger, som Energistyrelsen finder nødvendige for at vurdere ansøgningen. Stk. 3. Afgørelse efter stk. 1 kan træffes på grundlag af en automatiseret, digital behandling af de indgivne ansøgninger."
    },
    {
      "provision_ref": "3:9",
      "chapter": "3",
      "section": "9",
      "content": "§ 9. Energistyrelsen træffer afgørelse om ansøgninger om tilsagn om tilskud, jf. § 1, stk. 2, på grundlag af de indgivne ansøgninger, jf. §§ 6-8, oplysninger fra BBR, Plandata og øvrigt indhentede oplysninger, og efter reglerne i denne bekendtgørelse, jf. dog stk. 2. Stk. 2. Tilsagn om tilskud kan meddeles inden for det beløb, der udmøntes til ordningen fra den bevillingsmæssige ramme afsat på finansloven, jf. § 1, stk. 3. Stk. 3. Energistyrelsen påbegynder behandlingen af ansøgninger om tilsagn om tilskud indgivet inden for den eventuelt fastsatte ansøgningsrunde jf. § 1, stk. 3, i den rækkefølge, som de fyldestgørende ansøgninger, jf. § 8, stk. 1, er modtaget i. Stk. 4. Energistyrelsen lægger oplysningerne på ansøgningstidspunktet, jf. stk. 3, til grund for afgørelsen efter stk. 1. Stk. 5. Afgørelse efter stk. 1 fremsendes via den ansøgningsportal, som tilgængeliggøres på Energistyrelsens hjemmeside. Stk. 6. Afgørelse efter stk. 1 kan træffes på grundlag af en automatiseret, digital behandling af de indgivne ansøgninger."
    },
    {
      "provision_ref": "3:10",
      "chapter": "3",
      "section": "10",
      "content": "§ 10. Tilsagn om tilskud jf. § 1, stk. 2, er betinget af, at tilskuddet ydes i overensstemmelse med de minimis-forordningen, herunder set i forhold til eventuel anden tildelt de minimis-støtte, jf. stk. 2. Stk. 2. Tilsagn om tilskud til private bygningsejere, jf. § 1, stk. 2, nr. 1, der udøver økonomisk aktivitet, og virksomheder, jf. § 1, stk. 2, nr. 2, er betinget af, at den private bygningsejer eller virksomheden, over de seneste tre år, samlet set ikke modtager mere end, hvad der svarer til 300.000 EUR i de minimis-støtte. Stk. 3. Ved beregningen af modtaget de minimis-støtte, jf. stk. 2, indgår bl.a. forbindelser i overensstemmelse med definitionen af virksomheder i artikel 2, stk. 2 i de minimis-forordningen. Stk. 4. Tilsagn om tilskud, jf. § 1, stk. 2, er betinget af, at der til projekter om konvertering af opvarmningssystemer gennemførelse ikke er ydet eller ydes støtte efter anden lovgivning. Stk. 5. Tilsagn om tilskud til ejere af private udlejningsejendomme til projekter om konvertering af opvarmningssystemer, jf. § 1, stk. 2, er betinget af, at tilskuddet fratrækkes i den forbedringsudgift, hvoraf udlejer beregner en eventuel lejeforhøjelse, samt at tilskudsmodtagers lejere informeres om, at tilskuddet er fratrukket i den samlede forbedringsudgift, inden beregning af en sådan eventuel lejeforhøjelse."
    },
    {
      "provision_ref": "3:11",
      "chapter": "3",
      "section": "11",
      "content": "§ 11. Tilsagn om tilskud til konverteringsprojekter vedrørende bygningens forsyning omfattende konvertering til varmepumpe, jf. § 4, stk. 1, er betinget af følgende: 1) Konvertering til varmepumpe skal ske fra oliekedel, gasfyr, biokedel, elvarme eller fjernvarme. Sidstnævnte gælder dog kun, hvis kommunen har besluttet at nedlægge fjernvarmeforsyningen på adressen, jf. nr. 2. 2) Den pågældende bygning skal være beliggende uden for et område, som har fjernvarme og uden for et område som er besluttet udlagt til fjernvarme. 3) Ved konvertering til individuel varmepumpe, skal varmepumpen udelukkende være eldrevet, have udeluft eller jord som varmekilde samt levere vandbåren rumopvarmning og varmt brugsvand i en varmtvandsbeholder. Varmtvandsbeholderen kan være fritstående eller integreret med varmepumpen. Varmepumpen skal være A++ eller A+++ mærket, jf. Kommissionens delegerede forordning (EU) nr. 811/2013 af 18. februar 2013. Mærkningen skal være opnået for varmepumpen alene ved testtemperatur på 55 ºC for rumopvarmning efter nævnte forordning. Et pakkemærke kan ikke bidrage til højere energimærkning. 4) Ved konvertering til store varmepumpeanlæg, skal anlægget være udelukkende eldrevet, have udeluft eller jord som varmekilde samt levere vandbåren rumopvarmning og varmt brugsvand i en varmtvandsbeholder. Varmtvandsbeholderen kan være fritstående eller integreret med varmepumpeanlægget. Anlægget kan bestå af flere mindre varmepumper i kaskade. For anlæg større end 70 kW skal årsvirkningsgraden, ved en testtemperatur på 55 °C, være minimum 125 pct., jf. metode i Kommissionens delegerede forordning (EU) nr. 811/2013 af 18. februar 2013. Et pakkemærke kan ikke bidrage til en højere energimærkning. 5) Ved konvertering til store varmepumpeanlæg skal bygningen have et samlet beboelsesareal over 400 m 2 og være en etageboligbygning, flerfamiliehus eller tofamiliehus med vandret adskillelse mellem enhederne (anvendelseskode 140), kollegium (anvendelseskode 150), boligbygning til døgninstitution (anvendelseskode 160), eller anden bygning til beboelse (anvendelseskode 190), jf. bekendtgørelse om ajourføring af Bygnings- og Boligregistret (BBR). Forsynes bygningen med blokvarme, kan bygningen også være registret i BBR som et række- og kædehus (anvendelseskode 131) eller dobbelthus (anvendelseskode 132). 6) Tilsagn om tilskud til konvertering til store varmepumpeanlæg over 250 kW, kan kun gives, hvis der for projektet ikke er ansøgt om projektgodkendelse i henhold til bekendtgørelse om godkendelse af projekter for kollektive varmeforsyningsanlæg, før Energistyrelsen har meddelt tilsagnet. Tilsagn om tilskud er betinget af, at der efter meddelelsen heraf opnås en sådan godkendelse i henhold til bekendtgørelsen om godkendelse af projekter for kollektive varmeforsyningsanlæg. 7) Konverteringsprojektet gennemføres ved køb af varmepumpen, og installation af varmepumpen skal udføres og faktureres af en virksomhed. 8) Er varmepumpen omfattet af § 2, nr. 4 i bekendtgørelse nr. 1047 af 26. august 2013, som ændret ved bekendtgørelse nr. 1317 af 18. juni 2021 om godkendelsesordning for virksomheder, der monterer små vedvarende energianlæg, skal installationen, jf. bekendtgørelsens § 5, stk. 1 og 5, udføres og faktureres af en virksomhed, som er godkendt eller anerkendt efter denne ordning."
    },
    {
      "provision_ref": "3:12",
      "chapter": "3",
      "section": "12",
      "content": "§ 12. Tilskud til projekter om konvertering af opvarmningssystemer, jf. § 1, stk. 2, og § 11, beregnes på grundlag af tilskudssatser for de enkelte konverteringsprojekter, som fastsat i bilag 1. Tilskudssatserne er fastsat med udgangspunkt i estimerede markedspriser for de enkelte konverteringsprojekter, jf. bilag 1. Tilskudssatserne inden for enkelte konverteringsprojekter er vægtet, således, at større energibesparelser giver en højere tilskudssats. Stk. 2. Tilskud til gennemførelse af konverteringsprojekter vedrørende bygningens forsyning omfattende konvertering til varmepumpe, jf. § 4, stk. 1, ydes med ét tilskud pr. adresse. Tilskudssatsen afhænger af det samlede enhedsareal til beboelse, som registreret i BBR, jf. bilag 1."
    },
    {
      "provision_ref": "3:13",
      "chapter": "3",
      "section": "13",
      "content": "§ 13. Størrelsen af et tilskud til et projekter om konvertering af opvarmningssystemer, jf. § 1, stk. 2, fastsættes i tilsagnet om tilskud, jf. § 9, på baggrund af udmåling efter § 12."
    },
    {
      "provision_ref": "3:14",
      "chapter": "3",
      "section": "14",
      "content": "§ 14. Energistyrelsen kan i tilsagn om tilskud meddelt i henhold til § 9, fastsætte yderligere vilkår, herunder om: 1) Afrapporteringer om projektets gennemførelse. 2) Seneste tidspunkt for igangsættelse af energiforbedringsprojektet. 3) Seneste tidspunkt for projektets færdiggørelse. 4) Seneste tidspunkt for ansøgning om udbetaling. 5) Dokumentation af projektets gennemførelse ud over dokumentationskrav, jf. §§ 18-19, herunder om fotodokumentation. 6) At tilsagnsmodtager skal stå til rådighed for erfaringsopsamling og evaluering af ordningen."
    },
    {
      "provision_ref": "3:15",
      "chapter": "3",
      "section": "15",
      "content": "§ 15. Energistyrelsen kan i særlige tilfælde og efter begrundet ansøgning fra tilsagnsmodtager ændre den meddelte afgørelse om tilsagn, herunder frister fastsat i tilsagnet. En meddelt afgørelse om tilsagn kan dog kun ændres, hvis arbejdet ikke er påbegyndt, jf. § 3, nr. 1, ændringen er begrundet af byggetekniske forhold samt ændringen vil være i overensstemmelse med betingelser for meddelelse af tilsagn. 2. punktum gælder ikke for ændring af meddelte frister fastsat i tilsagnet, jf. 1. punktum."
    },
    {
      "provision_ref": "3:16",
      "chapter": "3",
      "section": "16",
      "content": "§ 16. Energistyrelsen kan i overensstemmelse med betingelserne for meddelelse af tilsagn efter begrundet ansøgning ved ejerskifte ændre den meddelte afgørelse om tilsagn, således at den nye bygningsejer indtræder i de rettigheder og pligter, der følger af et allerede meddelt tilsagn om tilskud. Stk. 2. Ansøgningen efter stk. 1 skal være underskrevet af såvel overdrager som erhverver af bygningen. Stk. 3. Ansøgningen efter stk. 1. skal vedlægges oplysninger fra erhverver af bygningen om eventuel anden tildelt de minimis-støtte i de seneste tre år og om eventuel anden statsstøtte til de samme støtteberettigede omkostninger, og en erklæring om, at oplysningerne er korrekte."
    },
    {
      "provision_ref": "4:17",
      "chapter": "4",
      "section": "17",
      "content": "§ 17. Ansøgning om udbetaling af tilskud skal indgives via den ansøgningsportal, som tilgængeliggøres på Energistyrelsens hjemmeside. Stk. 2. Hvis ansøgning på grund af særlige omstændigheder ikke kan indgives via ansøgningsportalen, jf. stk. 1, kan Energistyrelsen tillade, at ansøgningen kan indgives på anden vis og give anvisninger herom. Stk. 3. Ansøgningen skal indgives senest 2 år efter tilsagn om tilskud er meddelt og senest 30 dage efter projektets afslutning, medmindre der i tilsagnet er fastsat vilkår om andet, jf. § 14, nr. 4."
    },
    {
      "provision_ref": "4:18",
      "chapter": "4",
      "section": "18",
      "content": "§ 18. Ansøgning om udbetaling af tilskud skal indeholde dokumentation for, at bekendtgørelsens betingelser og vilkår fastsat i tilsagnet vedrørende det støtteberettigede konverteringsprojekt er opfyldt. Stk. 2. Ansøgning om udbetaling af tilskud skal tillige indeholde følgende dokumentation: 1) Et projektregnskab med oplysninger om størrelsen af de afholdte og betalte omkostninger for det støtteberettigede projekt om konvertering af opvarmningssystemer, vedlagt en liste over regningsbilag og bilag med dokumentation for betalte udgifter. 2) En udfyldt ansøgererklæring, udformet efter Energistyrelsens anvisning, samt eventuelt dokumentation i medfør af vilkår i tilsagnet, jf. § 14, nr. 5. 3) Hvis tilskudsbeløbet er under 500.000 kr., skal projektregnskabet vedlægges samtlige regningsbilag samt dokumentation for, at udgifterne er betalt. 4) Hvis tilskudsbeløbet udgør 500.000 kr. eller derover, skal projektregnskabet revideres og påtegnes af en godkendt revisor i overensstemmelse med en revisionsinstruks udarbejdet af Energistyrelsen. 5) En erklæring, udarbejdet efter Energistyrelsens anvisning, hvor tilsagnsmodtager erklærer, at de oplysninger, der er indgivet med ansøgningen, er korrekte, og at projektet er gennemført i overensstemmelse med tilsagnet. 6) Godkendelse i henhold til bekendtgørelsen om godkendelse af projekter for kollektive varmeforsyningsanlæg hvis tilsagnet er givet til konvertering til store varmepumpeanlæg over 250 kW. Stk. 3. Ansøger skal efter anmodning fra Energistyrelsen, og inden for en nærmere fastsat frist, fremsende yderligere oplysninger, som Energistyrelsen finder nødvendige for at vurdere ansøgningen."
    },
    {
      "provision_ref": "4:19",
      "chapter": "4",
      "section": "19",
      "content": "§ 19. Regningsbilag, der anvendes som dokumentation for afholdte omkostninger til projekter om konvertering af opvarmningssystemer, skal af den udførende virksomhed være påført oplysninger om følgende: 1) Den udførende virksomheds CVR-nummer eller andet nationalt identifikationsnummer. 2) Den bygningsejer og den adresse arbejdet vedrører. 3) De materialer, produkter og anlægskomponenter, der er indkøbt og det arbejde, der er udført i forhold til det tilskudsberettigede projekt. 4) Start- og slutdato for udførelsen af arbejdet. Stk. 2. Indeholder et regningsbilag både tilskudsberettigede og ikke-tilskudsberettigede materialer, produkter eller arbejder, skal det klart fremgå, hvilke dele af regningen, der vedrører henholdsvis det tilskudsberettigede projekt og andre dele."
    },
    {
      "provision_ref": "4:20",
      "chapter": "4",
      "section": "20",
      "content": "§ 20. Energistyrelsen træffer afgørelse om udbetaling af tilskud. Stk. 2. Udbetaling af tilskud er betinget af, at energiforbedringsprojektet er gennemført i overensstemmelse med tilsagnet om tilskud og reglerne i denne bekendtgørelse. Stk. 3. Energistyrelsen kan nedsætte størrelsen af det tilskud der er fastsat i tilsagnet om tilskud, hvis det vil udgøre overkompensation, jf. § 18, stk. 2, nr. 1. Stk. 4. Afgørelse efter stk. 1 fremsendes via den ansøgningsportal, som tilgængeliggøres på Energistyrelsens hjemmeside."
    },
    {
      "provision_ref": "4:21",
      "chapter": "4",
      "section": "21",
      "content": "§ 21. Tilskud udbetales til tilsagnsmodtagers NemKonto."
    },
    {
      "provision_ref": "5:22",
      "chapter": "5",
      "section": "22",
      "content": "§ 22. Energistyrelsen fører kontrol med, at tilsagnsmodtageren overholder betingelser og vilkår for tilsagnet. Stk. 2. Energistyrelsen og de, der er særligt bemyndiget dertil, jf. lovens § 14, har, jf. § 9, stk. 2 i loven, hvis det skønnes nødvendigt for at tilvejebringe oplysninger til brug for kontrolopgaver i henhold til denne bekendtgørelse, mod behørig legitimation og uden retskendelse få adgang til fysiske installationer og konstruktioner i virksomheder, hvortil der er givet tilsagn om tilskud til projekter om konvertering af opvarmningssystemer. På tilsvarende måde har Energistyrelsen og de, der er særligt bemyndiget dertil, adgang til virksomheders regnskaber, forretningsbøger, papirer m.v., herunder materiale, der opbevares i elektronisk form."
    },
    {
      "provision_ref": "5:23",
      "chapter": "5",
      "section": "23",
      "content": "§ 23. Enhver, der modtager tilsagn efter denne bekendtgørelse, er forpligtet til efter anmodning at afgive enhver oplysning, der har betydning for Energistyrelsens behandling af ansøgninger om tilsagn eller udbetaling samt kontrol med de fastsatte betingelser og vilkår. Stk. 2. Tilsagnsmodtager skal gøre Energistyrelsen opmærksom på ændrede forhold, der kan være af betydning for tilsagn om tilskud eller udbetaling af tilskud, eller som strider imod de af Energistyrelsen fastsatte betingelser og vilkår."
    },
    {
      "provision_ref": "6:24",
      "chapter": "6",
      "section": "24",
      "content": "§ 24. Energistyrelsen kan træffe afgørelse om helt eller delvist bortfald af tilsagn om tilskud, hvis 1) projektet ikke er gennemført som forudsat i afgørelse om tilsagn om tilskud, 2) tilsagnsmodtageren ikke opfylder tilsagnets vilkår, 3) betingelser for tilsagn om tilskud eller udbetaling af tilskud ikke er opfyldt, 4) tilsagnsmodtageren har afgivet urigtige eller vildledende oplysninger eller har fortiet oplysninger af betydning for ansøgningen om tilsagn eller udbetaling af tilskud, 5) den fastsatte frist for projektets gennemførelse, eller for indgivelse af udbetalingsansøgning overskrides, eller 6) tilskuddet er ydet i strid med Europa-Kommissionens de minimis-forordning. Stk. 2. Afgørelse efter stk. 1 fremsendes via den ansøgningsportal, som tilgængeliggøres på Energistyrelsens hjemmeside."
    },
    {
      "provision_ref": "6:25",
      "chapter": "6",
      "section": "25",
      "content": "§ 25. Hvis tilskuddet er udbetalt, kan Energistyrelsen kræve tilskuddet helt eller delvist tilbagebetalt i henhold til de i § 24 opregnede tilfælde. Det samme gælder, hvis det udbetalte tilskud udgør overkompensation, jf. § 20, stk. 3. Stk. 2. Tilbagebetaling af tilskuddet skal ske senest 14 dage efter påkrav. Tilbagebetales det skyldige beløb ikke rettidigt, tillægges renter efter forfaldsdagen, svarende til den rente, der er fastsat i § 5 i renteloven, jf. lovbekendtgørelse nr. 459 af 13. maj 2014."
    },
    {
      "provision_ref": "7:26",
      "chapter": "7",
      "section": "26",
      "content": "§ 26. Afgørelser truffet efter denne bekendtgørelse kan påklages til Energiklagenævnet, og kan ikke indbringes for anden administrativ myndighed. Afgørelser truffet efter denne bekendtgørelse kan først indbringes for domstolene, når Energiklagenævnets afgørelse foreligger. Stk. 2. Klager over afgørelser efter stk. 1, skal indgives skriftligt til Energiklagenævnet inden 4 uger efter, at afgørelsen er meddelt."
    },
    {
      "provision_ref": "7:27",
      "chapter": "7",
      "section": "27",
      "content": "§ 27. Medmindre højere straf er forskyldt efter anden lovgivning, straffes med bøde den tilsagnsmodtager, der afgiver urigtige eller vildledende oplysninger i forbindelse med 1) ansøgning om tilskud, jf. §§ 6-7, 2) ansøgning om udbetaling af tilskud, jf. §§ 17-19, 3) Energistyrelsens anmodning om afgivelse af yderligere oplysninger efter § 8, stk. 2 eller § 18, stk. 3, eller 4) ansøgers underretningspligt, jf. § 23, stk. 2. Stk. 2. Tilsagnsmodtager kan straffes med bøde for ikke at yde fornøden vejledning og hjælp ved kontrollens gennemførelse i overensstemmelse med lovens § 9, stk. 3. Stk. 3. Der kan pålægges selskaber m.v. (juridiske personer) strafansvar efter reglerne i straffelovens 5. kapitel."
    },
    {
      "provision_ref": "8:28",
      "chapter": "8",
      "section": "28",
      "content": "§ 28. Bekendtgørelsen træder i kraft den 1. juli 2024. Stk. 2. Bekendtgørelse nr. 946 af 26. juni 2023 om tilskud til konverteringer til varmepumper i bygninger til helårsbeboelse ophæves. Stk. 3. Bekendtgørelse nr. 946 af 26. juni 2023 om tilskud til konverteringer til varmepumper i bygninger til helårsbeboelse finder dog i sin helhed anvendelse på de tilsagn, som er meddelt til og med første halvår af 2024, samt på de verserende sager, som er indkommet til Energistyrelsen til og med første halvår af 2024."
    }
  ],
  "provision_versions": [
    {
      "provision_ref": "1:1",
      "chapter": "1",
      "section": "1",
      "content": "§ 1. Bekendtgørelsen finder anvendelse på tilskud til gennemførelse af projekter om konvertering af opvarmningssystemer i bygninger til helårsbeboelse med henblik på at opnå energibesparelser og energieffektiviseringer samt reduktioner i anvendelsen af fossile brændsler i forbindelse hermed. Stk. 2. Energistyrelsen kan yde tilskud efter stk. 1 til: 1) Private bygningsejere, som ved denne bekendtgørelse forstås som privatpersoner, interessentskaber, private andelsboligforeninger eller moderejendomme for bebyggelser, der er opdelt i ejerlejligheder, til gennemførelse af projekter om konvertering af opvarmningssystemer i deres bygninger, hvor bygningens hovedanvendelse i henhold til bekendtgørelse om ajourføring af Bygnings- og Boligregistret (BBR) er registreret som helårsbeboelse. 2) Virksomheder, i denne bestemmelse forstået som aktieselskaber, anpartsselskaber eller andet selskab (undtagen interessentskaber), foreninger, legater eller selvejende institutioner, samt almene boliger, til gennemførelse af projekter om konvertering af opvarmningssystemer i deres bygninger, hvor bygningens hovedanvendelse i henhold til bekendtgørelse om ajourføring af Bygnings- og Boligregistret (BBR) er registreret som helårsbeboelse. Stk. 3. Tilskud efter stk. 2 kan ydes inden for det beløb, der udmøntes hertil fra den bevillingsmæssige ramme afsat på finansloven. Energistyrelsen kan opdele det årlige beløb afsat på finansloven i flere ansøgningsrunder, og herunder fastsætte størrelsen af de enkelte ansøgningsrunder samt ansøgningsperioderne for disse. Stk. 4. Tilskud efter denne bekendtgørelse kan ikke ydes til offentlige institutioner.",
      "valid_from": "2024-06-10",
      "valid_to": null
    },
    {
      "provision_ref": "1:2",
      "chapter": "1",
      "section": "2",
      "content": "§ 2. Tilskud efter denne bekendtgørelse til gennemførelse af projekter om konvertering af opvarmningssystemer i bygninger til helårsbeboelse udgør statsstøtte i medfør af artikel 107, stk. 1, i Traktaten om Den Europæiske Unions funktionsmåde i det omfang, tilskuddet ydes til virksomheder og er omfattet af artikel 107, stk. 1. Tilskud ydes til private bygningsejere, jf. § 1, stk. 2, nr. 1, der udøver økonomisk aktivitet, og virksomheder, jf. § 1, stk. 2, nr. 2, i overensstemmelse med Europa-Kommissionens forordning (EU) nr. 2023/2831 af 13. december 2023 om anvendelse af artikel 107 og 108 i traktaten om Den Europæiske Unions funktionsmåde på de minimis-støtte (herefter de minimis-forordningen).",
      "valid_from": "2024-06-10",
      "valid_to": null
    },
    {
      "provision_ref": "1:3",
      "chapter": "1",
      "section": "3",
      "content": "§ 3. I denne bekendtgørelse forstås ved: 1) Arbejdets påbegyndelse: Enten påbegyndelsen af etablerings- eller anlægsarbejdet i forbindelse med investeringsprojektet, eller det første retligt bindende tilsagn om køb af udstyr eller indgåelse af andre forpligtelser, som gør investeringen irreversibel, alt efter hvad der indtræffer først. 2) Bygning omfatter de i § 1, stk. 2, nr. 1 og 2, nævnte bygninger. 3) Enhedsareal til beboelse: Jf. bilag 1 til bekendtgørelse om ajourføring af Bygnings- og Boligregistret (BBR). 4) Helårsbeboelse: Jf. bilag 1 til bekendtgørelse om ajourføring af Bygnings- og Boligregistret (BBR). 5) Projekter om konvertering af opvarmningssystemer: Et projekt, hvor bygningens varmekilde konverteres til varmepumpe. 6) Projektets afslutning: Projektet er afsluttet, når tiltaget, der er meddelt tilsagn om tilskud til, er gennemført og betalt. 7) Store varmepumpeanlæg: Varmepumpeanlæg med en varmeeffekt (nominel nytteeffekt) på mindst 20 kW. Varmepumpeanlægget kan være sammensat af flere varmepumper (kaskadeanlæg). Her skal den samlede varmeeffekt af varmepumperne være mindst 20 kW.",
      "valid_from": "2024-06-10",
      "valid_to": null
    },
    {
      "provision_ref": "1:4",
      "chapter": "1",
      "section": "4",
      "content": "§ 4. Tilskud efter denne bekendtgørelse kan efter forudgående ansøgning ydes til private bygningsejere, jf. § 1, stk. 2, nr. 1, og virksomheder, jf. § 1, stk. 2, nr. 2, til gennemførelse af projekter om konvertering af opvarmningssystemer i deres bygningers forsyning omfattende konvertering til varmepumpe til opvarmning af helårsboliger, jf. § 11. Stk. 2. Tilsagn om tilskud kan kun meddeles, hvis arbejdet ikke er påbegyndt, jf. § 3, nr. 1, før Energistyrelsen har meddelt tilsagnet.",
      "valid_from": "2024-06-10",
      "valid_to": null
    },
    {
      "provision_ref": "2:5",
      "chapter": "2",
      "section": "5",
      "content": "§ 5. Energistyrelsen indkalder ansøgninger om tilsagn om tilskud på Statens-tilskudspuljer.dk og på Energistyrelsens hjemmeside, herunder oplyses blandt andet om en eventuel ansøgningsrunde jf. § 1, stk. 3 og de tilskudsberettigede konverteringsprojekter.",
      "valid_from": "2024-06-10",
      "valid_to": null
    },
    {
      "provision_ref": "2:6",
      "chapter": "2",
      "section": "6",
      "content": "§ 6. Ansøgning om tilsagn om tilskud skal indgives inden for den eventuelt fastsatte ansøgningsrunde via den ansøgningsportal, som tilgængeliggøres på Energistyrelsens hjemmeside, jf. dog stk. 2. Stk. 2. Hvis ansøgning på grund af særlige omstændigheder ikke kan indgives via ansøgningsportalen, kan Energistyrelsen tillade, at ansøgning kan indgives på anden vis og give anvisninger herom. Stk. 3. Ansøgning om tilsagn om tilskud, jf. stk. 1 og 2, skal indeholde dokumentation til brug for behandling af ansøgning om tilskud til projekter om konvertering af opvarmningssystemer, herunder oplysninger om eventuel anden tildelt de minimis-støtte i de seneste tre år og om anden eventuel statsstøtte til de samme støtteberettigede omkostninger.",
      "valid_from": "2024-06-10",
      "valid_to": null
    },
    {
      "provision_ref": "2:7",
      "chapter": "2",
      "section": "7",
      "content": "§ 7. Ansøger skal erklære, at de oplysninger, der er indgivet med ansøgningen, er korrekte.",
      "valid_from": "2024-06-10",
      "valid_to": null
    },
    {
      "provision_ref": "3:8",
      "chapter": "3",
      "section": "8",
      "content": "§ 8. Energistyrelsen påser, at de modtagne ansøgninger er fyldestgørende og modtaget rettidigt, jf. §§ 6 og 7. Åbenlyst ufyldestgørende ansøgninger afvises, og indgår ikke i ansøgningsrækken, jf. § 9, stk. 3. Stk. 2. Ansøger skal efter anmodning fra Energistyrelsen og inden for en nærmere fastsat frist fremsende yderligere oplysninger, som Energistyrelsen finder nødvendige for at vurdere ansøgningen. Stk. 3. Afgørelse efter stk. 1 kan træffes på grundlag af en automatiseret, digital behandling af de indgivne ansøgninger.",
      "valid_from": "2024-06-10",
      "valid_to": null
    },
    {
      "provision_ref": "3:9",
      "chapter": "3",
      "section": "9",
      "content": "§ 9. Energistyrelsen træffer afgørelse om ansøgninger om tilsagn om tilskud, jf. § 1, stk. 2, på grundlag af de indgivne ansøgninger, jf. §§ 6-8, oplysninger fra BBR, Plandata og øvrigt indhentede oplysninger, og efter reglerne i denne bekendtgørelse, jf. dog stk. 2. Stk. 2. Tilsagn om tilskud kan meddeles inden for det beløb, der udmøntes til ordningen fra den bevillingsmæssige ramme afsat på finansloven, jf. § 1, stk. 3. Stk. 3. Energistyrelsen påbegynder behandlingen af ansøgninger om tilsagn om tilskud indgivet inden for den eventuelt fastsatte ansøgningsrunde jf. § 1, stk. 3, i den rækkefølge, som de fyldestgørende ansøgninger, jf. § 8, stk. 1, er modtaget i. Stk. 4. Energistyrelsen lægger oplysningerne på ansøgningstidspunktet, jf. stk. 3, til grund for afgørelsen efter stk. 1. Stk. 5. Afgørelse efter stk. 1 fremsendes via den ansøgningsportal, som tilgængeliggøres på Energistyrelsens hjemmeside. Stk. 6. Afgørelse efter stk. 1 kan træffes på grundlag af en automatiseret, digital behandling af de indgivne ansøgninger.",
      "valid_from": "2024-06-10",
      "valid_to": null
    },
    {
      "provision_ref": "3:10",
      "chapter": "3",
      "section": "10",
      "content": "§ 10. Tilsagn om tilskud jf. § 1, stk. 2, er betinget af, at tilskuddet ydes i overensstemmelse med de minimis-forordningen, herunder set i forhold til eventuel anden tildelt de minimis-støtte, jf. stk. 2. Stk. 2. Tilsagn om tilskud til private bygningsejere, jf. § 1, stk. 2, nr. 1, der udøver økonomisk aktivitet, og virksomheder, jf. § 1, stk. 2, nr. 2, er betinget af, at den private bygningsejer eller virksomheden, over de seneste tre år, samlet set ikke modtager mere end, hvad der svarer til 300.000 EUR i de minimis-støtte. Stk. 3. Ved beregningen af modtaget de minimis-støtte, jf. stk. 2, indgår bl.a. forbindelser i overensstemmelse med definitionen af virksomheder i artikel 2, stk. 2 i de minimis-forordningen. Stk. 4. Tilsagn om tilskud, jf. § 1, stk. 2, er betinget af, at der til projekter om konvertering af opvarmningssystemer gennemførelse ikke er ydet eller ydes støtte efter anden lovgivning. Stk. 5. Tilsagn om tilskud til ejere af private udlejningsejendomme til projekter om konvertering af opvarmningssystemer, jf. § 1, stk. 2, er betinget af, at tilskuddet fratrækkes i den forbedringsudgift, hvoraf udlejer beregner en eventuel lejeforhøjelse, samt at tilskudsmodtagers lejere informeres om, at tilskuddet er fratrukket i den samlede forbedringsudgift, inden beregning af en sådan eventuel lejeforhøjelse.",
      "valid_from": "2024-06-10",
      "valid_to": null
    },
    {
      "provision_ref": "3:11",
      "chapter": "3",
      "section": "11",
      "content": "§ 11. Tilsagn om tilskud til konverteringsprojekter vedrørende bygningens forsyning omfattende konvertering til varmepumpe, jf. § 4, stk. 1, er betinget af følgende: 1) Konvertering til varmepumpe skal ske fra oliekedel, gasfyr, biokedel, elvarme eller fjernvarme. Sidstnævnte gælder dog kun, hvis kommunen har besluttet at nedlægge fjernvarmeforsyningen på adressen, jf. nr. 2. 2) Den pågældende bygning skal være beliggende uden for et område, som har fjernvarme og uden for et område som er besluttet udlagt til fjernvarme. 3) Ved konvertering til individuel varmepumpe, skal varmepumpen udelukkende være eldrevet, have udeluft eller jord som varmekilde samt levere vandbåren rumopvarmning og varmt brugsvand i en varmtvandsbeholder. Varmtvandsbeholderen kan være fritstående eller integreret med varmepumpen. Varmepumpen skal være A++ eller A+++ mærket, jf. Kommissionens delegerede forordning (EU) nr. 811/2013 af 18. februar 2013. Mærkningen skal være opnået for varmepumpen alene ved testtemperatur på 55 ºC for rumopvarmning efter nævnte forordning. Et pakkemærke kan ikke bidrage til højere energimærkning. 4) Ved konvertering til store varmepumpeanlæg, skal anlægget være udelukkende eldrevet, have udeluft eller jord som varmekilde samt levere vandbåren rumopvarmning og varmt brugsvand i en varmtvandsbeholder. Varmtvandsbeholderen kan være fritstående eller integreret med varmepumpeanlægget. Anlægget kan bestå af flere mindre varmepumper i kaskade. For anlæg større end 70 kW skal årsvirkningsgraden, ved en testtemperatur på 55 °C, være minimum 125 pct., jf. metode i Kommissionens delegerede forordning (EU) nr. 811/2013 af 18. februar 2013. Et pakkemærke kan ikke bidrage til en højere energimærkning. 5) Ved konvertering til store varmepumpeanlæg skal bygningen have et samlet beboelsesareal over 400 m 2 og være en etageboligbygning, flerfamiliehus eller tofamiliehus med vandret adskillelse mellem enhederne (anvendelseskode 140), kollegium (anvendelseskode 150), boligbygning til døgninstitution (anvendelseskode 160), eller anden bygning til beboelse (anvendelseskode 190), jf. bekendtgørelse om ajourføring af Bygnings- og Boligregistret (BBR). Forsynes bygningen med blokvarme, kan bygningen også være registret i BBR som et række- og kædehus (anvendelseskode 131) eller dobbelthus (anvendelseskode 132). 6) Tilsagn om tilskud til konvertering til store varmepumpeanlæg over 250 kW, kan kun gives, hvis der for projektet ikke er ansøgt om projektgodkendelse i henhold til bekendtgørelse om godkendelse af projekter for kollektive varmeforsyningsanlæg, før Energistyrelsen har meddelt tilsagnet. Tilsagn om tilskud er betinget af, at der efter meddelelsen heraf opnås en sådan godkendelse i henhold til bekendtgørelsen om godkendelse af projekter for kollektive varmeforsyningsanlæg. 7) Konverteringsprojektet gennemføres ved køb af varmepumpen, og installation af varmepumpen skal udføres og faktureres af en virksomhed. 8) Er varmepumpen omfattet af § 2, nr. 4 i bekendtgørelse nr. 1047 af 26. august 2013, som ændret ved bekendtgørelse nr. 1317 af 18. juni 2021 om godkendelsesordning for virksomheder, der monterer små vedvarende energianlæg, skal installationen, jf. bekendtgørelsens § 5, stk. 1 og 5, udføres og faktureres af en virksomhed, som er godkendt eller anerkendt efter denne ordning.",
      "valid_from": "2024-06-10",
      "valid_to": null
    },
    {
      "provision_ref": "3:12",
      "chapter": "3",
      "section": "12",
      "content": "§ 12. Tilskud til projekter om konvertering af opvarmningssystemer, jf. § 1, stk. 2, og § 11, beregnes på grundlag af tilskudssatser for de enkelte konverteringsprojekter, som fastsat i bilag 1. Tilskudssatserne er fastsat med udgangspunkt i estimerede markedspriser for de enkelte konverteringsprojekter, jf. bilag 1. Tilskudssatserne inden for enkelte konverteringsprojekter er vægtet, således, at større energibesparelser giver en højere tilskudssats. Stk. 2. Tilskud til gennemførelse af konverteringsprojekter vedrørende bygningens forsyning omfattende konvertering til varmepumpe, jf. § 4, stk. 1, ydes med ét tilskud pr. adresse. Tilskudssatsen afhænger af det samlede enhedsareal til beboelse, som registreret i BBR, jf. bilag 1.",
      "valid_from": "2024-06-10",
      "valid_to": null
    },
    {
      "provision_ref": "3:13",
      "chapter": "3",
      "section": "13",
      "content": "§ 13. Størrelsen af et tilskud til et projekter om konvertering af opvarmningssystemer, jf. § 1, stk. 2, fastsættes i tilsagnet om tilskud, jf. § 9, på baggrund af udmåling efter § 12.",
      "valid_from": "2024-06-10",
      "valid_to": null
    },
    {
      "provision_ref": "3:14",
      "chapter": "3",
      "section": "14",
      "content": "§ 14. Energistyrelsen kan i tilsagn om tilskud meddelt i henhold til § 9, fastsætte yderligere vilkår, herunder om: 1) Afrapporteringer om projektets gennemførelse. 2) Seneste tidspunkt for igangsættelse af energiforbedringsprojektet. 3) Seneste tidspunkt for projektets færdiggørelse. 4) Seneste tidspunkt for ansøgning om udbetaling. 5) Dokumentation af projektets gennemførelse ud over dokumentationskrav, jf. §§ 18-19, herunder om fotodokumentation. 6) At tilsagnsmodtager skal stå til rådighed for erfaringsopsamling og evaluering af ordningen.",
      "valid_from": "2024-06-10",
      "valid_to": null
    },
    {
      "provision_ref": "3:15",
      "chapter": "3",
      "section": "15",
      "content": "§ 15. Energistyrelsen kan i særlige tilfælde og efter begrundet ansøgning fra tilsagnsmodtager ændre den meddelte afgørelse om tilsagn, herunder frister fastsat i tilsagnet. En meddelt afgørelse om tilsagn kan dog kun ændres, hvis arbejdet ikke er påbegyndt, jf. § 3, nr. 1, ændringen er begrundet af byggetekniske forhold samt ændringen vil være i overensstemmelse med betingelser for meddelelse af tilsagn. 2. punktum gælder ikke for ændring af meddelte frister fastsat i tilsagnet, jf. 1. punktum.",
      "valid_from": "2024-06-10",
      "valid_to": null
    },
    {
      "provision_ref": "3:16",
      "chapter": "3",
      "section": "16",
      "content": "§ 16. Energistyrelsen kan i overensstemmelse med betingelserne for meddelelse af tilsagn efter begrundet ansøgning ved ejerskifte ændre den meddelte afgørelse om tilsagn, således at den nye bygningsejer indtræder i de rettigheder og pligter, der følger af et allerede meddelt tilsagn om tilskud. Stk. 2. Ansøgningen efter stk. 1 skal være underskrevet af såvel overdrager som erhverver af bygningen. Stk. 3. Ansøgningen efter stk. 1. skal vedlægges oplysninger fra erhverver af bygningen om eventuel anden tildelt de minimis-støtte i de seneste tre år og om eventuel anden statsstøtte til de samme støtteberettigede omkostninger, og en erklæring om, at oplysningerne er korrekte.",
      "valid_from": "2024-06-10",
      "valid_to": null
    },
    {
      "provision_ref": "4:17",
      "chapter": "4",
      "section": "17",
      "content": "§ 17. Ansøgning om udbetaling af tilskud skal indgives via den ansøgningsportal, som tilgængeliggøres på Energistyrelsens hjemmeside. Stk. 2. Hvis ansøgning på grund af særlige omstændigheder ikke kan indgives via ansøgningsportalen, jf. stk. 1, kan Energistyrelsen tillade, at ansøgningen kan indgives på anden vis og give anvisninger herom. Stk. 3. Ansøgningen skal indgives senest 2 år efter tilsagn om tilskud er meddelt og senest 30 dage efter projektets afslutning, medmindre der i tilsagnet er fastsat vilkår om andet, jf. § 14, nr. 4.",
      "valid_from": "2024-06-10",
      "valid_to": null
    },
    {
      "provision_ref": "4:18",
      "chapter": "4",
      "section": "18",
      "content": "§ 18. Ansøgning om udbetaling af tilskud skal indeholde dokumentation for, at bekendtgørelsens betingelser og vilkår fastsat i tilsagnet vedrørende det støtteberettigede konverteringsprojekt er opfyldt. Stk. 2. Ansøgning om udbetaling af tilskud skal tillige indeholde følgende dokumentation: 1) Et projektregnskab med oplysninger om størrelsen af de afholdte og betalte omkostninger for det støtteberettigede projekt om konvertering af opvarmningssystemer, vedlagt en liste over regningsbilag og bilag med dokumentation for betalte udgifter. 2) En udfyldt ansøgererklæring, udformet efter Energistyrelsens anvisning, samt eventuelt dokumentation i medfør af vilkår i tilsagnet, jf. § 14, nr. 5. 3) Hvis tilskudsbeløbet er under 500.000 kr., skal projektregnskabet vedlægges samtlige regningsbilag samt dokumentation for, at udgifterne er betalt. 4) Hvis tilskudsbeløbet udgør 500.000 kr. eller derover, skal projektregnskabet revideres og påtegnes af en godkendt revisor i overensstemmelse med en revisionsinstruks udarbejdet af Energistyrelsen. 5) En erklæring, udarbejdet efter Energistyrelsens anvisning, hvor tilsagnsmodtager erklærer, at de oplysninger, der er indgivet med ansøgningen, er korrekte, og at projektet er gennemført i overensstemmelse med tilsagnet. 6) Godkendelse i henhold til bekendtgørelsen om godkendelse af projekter for kollektive varmeforsyningsanlæg hvis tilsagnet er givet til konvertering til store varmepumpeanlæg over 250 kW. Stk. 3. Ansøger skal efter anmodning fra Energistyrelsen, og inden for en nærmere fastsat frist, fremsende yderligere oplysninger, som Energistyrelsen finder nødvendige for at vurdere ansøgningen.",
      "valid_from": "2024-06-10",
      "valid_to": null
    },
    {
      "provision_ref": "4:19",
      "chapter": "4",
      "section": "19",
      "content": "§ 19. Regningsbilag, der anvendes som dokumentation for afholdte omkostninger til projekter om konvertering af opvarmningssystemer, skal af den udførende virksomhed være påført oplysninger om følgende: 1) Den udførende virksomheds CVR-nummer eller andet nationalt identifikationsnummer. 2) Den bygningsejer og den adresse arbejdet vedrører. 3) De materialer, produkter og anlægskomponenter, der er indkøbt og det arbejde, der er udført i forhold til det tilskudsberettigede projekt. 4) Start- og slutdato for udførelsen af arbejdet. Stk. 2. Indeholder et regningsbilag både tilskudsberettigede og ikke-tilskudsberettigede materialer, produkter eller arbejder, skal det klart fremgå, hvilke dele af regningen, der vedrører henholdsvis det tilskudsberettigede projekt og andre dele.",
      "valid_from": "2024-06-10",
      "valid_to": null
    },
    {
      "provision_ref": "4:20",
      "chapter": "4",
      "section": "20",
      "content": "§ 20. Energistyrelsen træffer afgørelse om udbetaling af tilskud. Stk. 2. Udbetaling af tilskud er betinget af, at energiforbedringsprojektet er gennemført i overensstemmelse med tilsagnet om tilskud og reglerne i denne bekendtgørelse. Stk. 3. Energistyrelsen kan nedsætte størrelsen af det tilskud der er fastsat i tilsagnet om tilskud, hvis det vil udgøre overkompensation, jf. § 18, stk. 2, nr. 1. Stk. 4. Afgørelse efter stk. 1 fremsendes via den ansøgningsportal, som tilgængeliggøres på Energistyrelsens hjemmeside.",
      "valid_from": "2024-06-10",
      "valid_to": null
    },
    {
      "provision_ref": "4:21",
      "chapter": "4",
      "section": "21",
      "content": "§ 21. Tilskud udbetales til tilsagnsmodtagers NemKonto.",
      "valid_from": "2024-06-10",
      "valid_to": null
    },
    {
      "provision_ref": "5:22",
      "chapter": "5",
      "section": "22",
      "content": "§ 22. Energistyrelsen fører kontrol med, at tilsagnsmodtageren overholder betingelser og vilkår for tilsagnet. Stk. 2. Energistyrelsen og de, der er særligt bemyndiget dertil, jf. lovens § 14, har, jf. § 9, stk. 2 i loven, hvis det skønnes nødvendigt for at tilvejebringe oplysninger til brug for kontrolopgaver i henhold til denne bekendtgørelse, mod behørig legitimation og uden retskendelse få adgang til fysiske installationer og konstruktioner i virksomheder, hvortil der er givet tilsagn om tilskud til projekter om konvertering af opvarmningssystemer. På tilsvarende måde har Energistyrelsen og de, der er særligt bemyndiget dertil, adgang til virksomheders regnskaber, forretningsbøger, papirer m.v., herunder materiale, der opbevares i elektronisk form.",
      "valid_from": "2024-06-10",
      "valid_to": null
    },
    {
      "provision_ref": "5:23",
      "chapter": "5",
      "section": "23",
      "content": "§ 23. Enhver, der modtager tilsagn efter denne bekendtgørelse, er forpligtet til efter anmodning at afgive enhver oplysning, der har betydning for Energistyrelsens behandling af ansøgninger om tilsagn eller udbetaling samt kontrol med de fastsatte betingelser og vilkår. Stk. 2. Tilsagnsmodtager skal gøre Energistyrelsen opmærksom på ændrede forhold, der kan være af betydning for tilsagn om tilskud eller udbetaling af tilskud, eller som strider imod de af Energistyrelsen fastsatte betingelser og vilkår.",
      "valid_from": "2024-06-10",
      "valid_to": null
    },
    {
      "provision_ref": "6:24",
      "chapter": "6",
      "section": "24",
      "content": "§ 24. Energistyrelsen kan træffe afgørelse om helt eller delvist bortfald af tilsagn om tilskud, hvis 1) projektet ikke er gennemført som forudsat i afgørelse om tilsagn om tilskud, 2) tilsagnsmodtageren ikke opfylder tilsagnets vilkår, 3) betingelser for tilsagn om tilskud eller udbetaling af tilskud ikke er opfyldt, 4) tilsagnsmodtageren har afgivet urigtige eller vildledende oplysninger eller har fortiet oplysninger af betydning for ansøgningen om tilsagn eller udbetaling af tilskud, 5) den fastsatte frist for projektets gennemførelse, eller for indgivelse af udbetalingsansøgning overskrides, eller 6) tilskuddet er ydet i strid med Europa-Kommissionens de minimis-forordning. Stk. 2. Afgørelse efter stk. 1 fremsendes via den ansøgningsportal, som tilgængeliggøres på Energistyrelsens hjemmeside.",
      "valid_from": "2024-06-10",
      "valid_to": null
    },
    {
      "provision_ref": "6:25",
      "chapter": "6",
      "section": "25",
      "content": "§ 25. Hvis tilskuddet er udbetalt, kan Energistyrelsen kræve tilskuddet helt eller delvist tilbagebetalt i henhold til de i § 24 opregnede tilfælde. Det samme gælder, hvis det udbetalte tilskud udgør overkompensation, jf. § 20, stk. 3. Stk. 2. Tilbagebetaling af tilskuddet skal ske senest 14 dage efter påkrav. Tilbagebetales det skyldige beløb ikke rettidigt, tillægges renter efter forfaldsdagen, svarende til den rente, der er fastsat i § 5 i renteloven, jf. lovbekendtgørelse nr. 459 af 13. maj 2014.",
      "valid_from": "2024-06-10",
      "valid_to": null
    },
    {
      "provision_ref": "7:26",
      "chapter": "7",
      "section": "26",
      "content": "§ 26. Afgørelser truffet efter denne bekendtgørelse kan påklages til Energiklagenævnet, og kan ikke indbringes for anden administrativ myndighed. Afgørelser truffet efter denne bekendtgørelse kan først indbringes for domstolene, når Energiklagenævnets afgørelse foreligger. Stk. 2. Klager over afgørelser efter stk. 1, skal indgives skriftligt til Energiklagenævnet inden 4 uger efter, at afgørelsen er meddelt.",
      "valid_from": "2024-06-10",
      "valid_to": null
    },
    {
      "provision_ref": "7:27",
      "chapter": "7",
      "section": "27",
      "content": "§ 27. Medmindre højere straf er forskyldt efter anden lovgivning, straffes med bøde den tilsagnsmodtager, der afgiver urigtige eller vildledende oplysninger i forbindelse med 1) ansøgning om tilskud, jf. §§ 6-7, 2) ansøgning om udbetaling af tilskud, jf. §§ 17-19, 3) Energistyrelsens anmodning om afgivelse af yderligere oplysninger efter § 8, stk. 2 eller § 18, stk. 3, eller 4) ansøgers underretningspligt, jf. § 23, stk. 2. Stk. 2. Tilsagnsmodtager kan straffes med bøde for ikke at yde fornøden vejledning og hjælp ved kontrollens gennemførelse i overensstemmelse med lovens § 9, stk. 3. Stk. 3. Der kan pålægges selskaber m.v. (juridiske personer) strafansvar efter reglerne i straffelovens 5. kapitel.",
      "valid_from": "2024-06-10",
      "valid_to": null
    },
    {
      "provision_ref": "8:28",
      "chapter": "8",
      "section": "28",
      "content": "§ 28. Bekendtgørelsen træder i kraft den 1. juli 2024. Stk. 2. Bekendtgørelse nr. 946 af 26. juni 2023 om tilskud til konverteringer til varmepumper i bygninger til helårsbeboelse ophæves. Stk. 3. Bekendtgørelse nr. 946 af 26. juni 2023 om tilskud til konverteringer til varmepumper i bygninger til helårsbeboelse finder dog i sin helhed anvendelse på de tilsagn, som er meddelt til og med første halvår af 2024, samt på de verserende sager, som er indkommet til Energistyrelsen til og med første halvår af 2024.",
      "valid_from": "2024-06-10",
      "valid_to": null
    }
  ],
  "definitions": []
}
